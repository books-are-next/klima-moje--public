<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>moje_prvni_lasky-11</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="moje_prvni_lasky-11" xml:lang="cs-CZ">
		<div class="Z-kladn--textový-r-meček">
			<p id="_idParaDest-10" class="MLP_uroven2_kapitola ParaOverride-1"><span class="CharOverride-1">Klára a&#160;dva páni</span></p>
			<p class="MLP_text_bez1radku ParaOverride-1">Muž vstoupil do dveří, na okamžik se zarazil, protože v&#160;předsíni tkvěl podivný pach: nevětraných peřin, zetlelých květin a&#160;starých šatů.</p>
			<p class="MLP_text ParaOverride-1">„Jen pojďte,“ řekla a&#160;sundávala si kabát.</p>
			<p class="MLP_text ParaOverride-1">„Tak teda tohle je tvůj byt, Kláro,“ rozhlédl se. Byl to nevelký chlapík, hubený, ale s&#160;bříškem, jeho věk se dal určit jenom stěží. Sundal si také kabát i&#160;klobouk, velmi starý a&#160;zcela nemoderní klobouk. Na sobě měl obnošené šaty, kalhoty s&#160;příliš širokými nohavicemi a&#160;oblýskaným zadkem. Povytáhl si je a&#160;vstoupil.</p>
			<p class="MLP_text ParaOverride-1">Pokojík to byl malý a&#160;chudý, v&#160;rohu na otlučeném stolku stál plynový vařič, hned vedle něho velice starodávný dřez s&#160;ještě starodávnějším kohoutkem vodovodu. Na nezvykle široké skříni ležela prázdná klec a&#160;rádio.</p>
			<p class="MLP_text ParaOverride-1">„Máš to tu hezké,“ řekl, ale cítil se tu nedobře. Možná sem přece jen neměl chodit, i&#160;když po ní toužil. Všiml si ještě jedné klece pod oknem, ale co mu tu připadlo skutečně zvláštní a&#160;nezvyklé, to byl velký květináč s&#160;jakousi tropickou rostlinou. Přistoupil ke květináči&#160;– nevyznal se příliš v&#160;těchhle květinách, byla to snad agáve.</p>
			<p class="MLP_text ParaOverride-1">„Každej nejdřív kouká na ni,“ ozvala se za ním. „Na mýho miláčka s&#160;trnama. Ale na květ nešahejte. Kdo ho utrhne, už nikdy nebude šťastnej, to je taková pověra. Řecká.“</p>
			<p class="MLP_text ParaOverride-1">„Štěstí není všechno,“ prohlásil. Okno vedlo do dvora a&#160;docela nedaleko žlutě svítilo několik cizích oken. Jistě sem bylo vidět; každé hnutí, všechno.</p>
			<p class="MLP_text ParaOverride-1">V&#160;místnosti byl gauč a&#160;na poličce nad ním stolní lampa a&#160;tranzistorový přijímač. Všiml si, že ještě jeden tranzistorák stojí vedle vařiče. Pod ním další klec.</p>
			<p class="MLP_text ParaOverride-1">„Já jsem ráda šťastná.“</p>
			<p class="MLP_text ParaOverride-1">„Všichni chceme být šťastní,“ řekl. „Štěstí…, ale co to vlastně je štěstí?“ povzdechl si. Cítil se tu nesvůj. Nedovedl by přesně říct proč, ale něco ho tu tísnilo. Snad to způsobovala jeho situace tady. Nebyl zvyklý na úlohu milence. „Proč tu máš tolik přijímačů, Kláro?“ zeptal se.</p>
			<p class="MLP_text ParaOverride-1">„Dali mi je.“ Napustila do konvice vodu a&#160;postavila ji na vařič. „Na památku. Anebo třeba k&#160;Vánocům. Já mám ráda dárky. Na tom přece není nic špatného přijímat dárky, když jsou z&#160;lásky.“ Seznámil se s&#160;ní před třemi týdny. Tím nejobyčejnějším způsobem. Ve vlaku, když se vracel od rodiny, kterou odvezl na letní byt.</p>
			<p class="MLP_text ParaOverride-1">„Já bych nedělala nikdy nic špatného,“ řekla. Naklonila se nad gauč a&#160;otevřela tranzistor. Byla to jakási cizí stanice, nesnášel tuhle muziku, popmusic, beat, ve všech jazycích stále totéž, linulo se to ze všech míst rozhlasové stupnice.</p>
			<p class="MLP_text ParaOverride-1">„Tímhle si sem pouštím svět,“ stáhla starou vyrudlou a&#160;potrhanou roletu. „Já nemám ráda ticho. Někdy v&#160;noci to na mě padne: tady je všechno pořád stejný! A&#160;ticho. Tak si otevřu rádio. Třeba se tam zrovna hádají nějaký dva páni v&#160;řeči, který vůbec nerozumím. A&#160;já si představuju ty dva pány a&#160;ty lidi, co jim k&#160;tomu tleskají, a&#160;to město, kde všichni mluví tou směšnou řečí.“</p>
			<p class="MLP_text ParaOverride-1">Seděla na gauči, ruce měla složené v&#160;klíně, připadla mu velice blízká, když se mu svěřovala. Byl by si rád přisedl k&#160;ní a&#160;objal ji, ale nebyl si jist, nastala-li k&#160;tomu už vhodná doba. Kromě toho, nevěděl vlastně proč, ho rozčilovaly ty prázdné klece. „Jsi milá, Kláro,“ řekl. „K&#160;čemu tady máš ty klece?“</p>
			<p class="MLP_text ParaOverride-1">„To je památka… po jednom pánovi. Vyráběl je.“</p>
			<p class="MLP_text ParaOverride-1">Než ji obejme, měl by jí také říct něco o&#160;sobě. Mluvil s&#160;ní mnoho za ty tři týdny, vykládal příběhy ze svého života, ale ty příběhy byly tak neosobní, že je mohl vykládat o&#160;komkoliv druhém. Byl pro ni vlastně cizí. „Kdybys jen věděla, co vím já…“ Zarazil se a&#160;pak řekl: „Musím ti toho ještě povědět.“ Vtom si všiml, že na poličce nad gau­čem, zpola zakryt knihami, stojí telefon. Nevěděl proč, ale vylekalo ho to. „Nikdys mi neřekla, že máš telefon,“ řekl vyčítavě.</p>
			<p class="MLP_text ParaOverride-1">„Mně nikdo nevolá,“ řekla.</p>
			<p class="MLP_text ParaOverride-1">„Volal bych ti já!“ Odsunul knihy a&#160;zvedl sluchátko. Tón oznamoval obsazeno. Položil rychle sluchátko a&#160;znovu je zvedl. Držel je u&#160;ucha, ale bylo hluché. Jenom jako by z&#160;veliké dálky nějaký hlas předčítal kuchařský předpis.</p>
			<p class="MLP_text ParaOverride-1">„Chcete někoho volat?“ zeptala se.</p>
			<p class="MLP_text ParaOverride-1">„Ne,“ řekl rychle. „Je už přece pozdě!“ Zavěsil opět. Chovám se směšně. Jsem tu sám s&#160;ní, toužil jsem po ní, a&#160;teď si hraju s&#160;telefonem. „Kláro,“ řekl, „ani nevíš, jak jsem rád.“</p>
			<p class="MLP_text ParaOverride-1">„Vy jste rád?“ podivila se.</p>
			<p class="MLP_text ParaOverride-1">„Že jsem tu s&#160;tebou. Líbíš se mi. Ještě jsem se nikdy…“ Přisedl až docela těsně k&#160;ní. „Jsi nejkrásnější žena, s&#160;jakou jsem se kdy setkal.“</p>
			<p class="MLP_text ParaOverride-1">Naklonila se k&#160;němu a&#160;políbila ho. „To jsou jen takové řeči, co páni vedou. Nechcete se napít?“</p>
			<p class="MLP_text ParaOverride-1">Za ty tři týdny byli spolu dvakrát ve vinárně, neměl ve zvyku příliš pít, někdy v&#160;neděli po obědě pil pivo a&#160;opil se nejvýš na silvestra, a&#160;to ještě ne příliš, nepřišel sem přece proto, aby zase pil. „Nevím,“ řekl. „Vždycky přece jenom pijeme. A&#160;teď když jsme tu konečně spolu sami…“</p>
			<p class="MLP_text ParaOverride-1">„Já se vždycky ráda napiju,“ došla ke skříni. Když ji otevřela, ustrnul. V&#160;té skříni se válela spousta nejrůznějších věcí, nejspíš všechny její věci od hrnků až po svetry a&#160;župan, ale to, nad čím ustrnul, bylo klubko ostnatého drátu, které tu leželo odsunuto až do samého rohu skříně. Odsunula ještě jednu prázdnou klec a&#160;vytáhla láhev. „A&#160;potom mám strašnou chuť tančit.“</p>
			<p class="MLP_text ParaOverride-1">„Tady?“ užasl.</p>
			<p class="MLP_text ParaOverride-1">„Stůl se odšoupne,“ vysvětlila. „Já když tančím, to jsem šťastná.“ Nevnímal ji téměř. Nedovřela úplně skříň a&#160;on viděl okraj toho klubka. Nemohl z&#160;něho odtrhnout oči. „Kláro,“ ukázal na skříň, „k čemu máš doma tenhle drát?“</p>
			<p class="MLP_text ParaOverride-1">„Mám,“ odpověděla. „Tak chcete tančit?“</p>
			<p class="MLP_text ParaOverride-1">Neuměl téměř tančit a&#160;kromě toho mu připadlo nesmyslné, že by se teď měl vrtět v&#160;téhle místnůstce mezi dřezem, gaučem, kořenáčem a&#160;obrovitou skříní s&#160;klecemi a&#160;s&#160;ostnatým drátem.</p>
			<p class="MLP_text ParaOverride-1">„Ne,“ řekl.</p>
			<p class="MLP_text ParaOverride-1">Rádio za jeho zády vyhrávalo tak, že cítil tu melodii jakoby pronikat celým tělem. Možná že sem přece jen neměl chodit. Když vešli do domu, stála tam jakási ženská v&#160;županu. Byla to cizí ženská a&#160;nemohla ho znát, ale sledovala je hladově zvědavým a&#160;neodvratným pohledem.</p>
			<p class="MLP_text ParaOverride-1">„Poslyš, ta v&#160;tom županu,“ zeptal se, „když jsme vcházeli do domu, co to bylo zač?“</p>
			<p class="MLP_text ParaOverride-1">„No ženská,“ řekla užasle, „bydlí tady. Copak můžu znát každou ženskou, co tu bydlí?“</p>
			<p class="MLP_text ParaOverride-1">„O&#160;půlnoci v&#160;županu na chodbě,“ řekl.</p>
			<p class="MLP_text ParaOverride-1">„Vždycky tam stojí. Obyčejně jen ve dveřích. Třeba někoho vyhlíží.“</p>
			<p class="MLP_text ParaOverride-1">„A&#160;ty,“ zeptal se, „jak dlouho tady bydlíš?“</p>
			<p class="MLP_text ParaOverride-1">„Dlouho,“ řekla. Na stolku stálo několik sklenic. Vzala dvě, vypláchla je a&#160;nalila do nich víno. „Dneska si uděláme hezký večer,“ řekla, „dneska mám chuť být šťastná.“</p>
			<p class="MLP_text ParaOverride-1">„Ano,“ řekl. Je hloupé, aby pořád myslel na něco, co ho leká. Přišel sem a&#160;za chvíli zase odejde. Nemá a&#160;nemusí mít vztah k&#160;tomuhle pokoji, nemusí se zajímat o&#160;ty klece ani o&#160;ten drát. Ani tu ženskou v&#160;županu už víckrát nespatří. Teď je tu sám v&#160;noci s&#160;tou pěknou holkou. Vzal ji za ruku. „Ano, dneska budeme šťastni!“</p>
			<p class="MLP_text ParaOverride-1">„Tak se napijte! Ale tohle není dobrá hudba.“ Vstala. Vypnula tranzistor, došla ke skříni, dovřela dveře a&#160;otočila vypínačem druhého přijímače.</p>
			<p class="MLP_text ParaOverride-1">„Kláro, prosím tě,“ vztáhl k&#160;ní ruce.</p>
			<p class="MLP_text ParaOverride-1">„Vaří se voda,“ řekla. „Napijete se přece kávy.“</p>
			<p class="MLP_text ParaOverride-1">„Kláro,“ opakoval. Zmocňovala se ho netrpělivost. Cítil, jak se mu do celého těla vtírá únava. „Dobře, dám si kávu.“</p>
			<p class="MLP_text ParaOverride-1">Přinesla hrníčky.</p>
			<p class="MLP_text ParaOverride-1">V&#160;tuto dobu už obvykle spal. Jeho žena dbala na to, aby žil spořádaně a&#160;zdravě. Ale teď na ni nechtěl myslet.</p>
			<p class="MLP_text ParaOverride-1">„Budeme šťastni,“ řekl a&#160;napil se kávy. „Nebudeme myslet na nic, jenom na sebe a&#160;na naši lásku. Je to tak málokdy, kdy nemusíš myslet na nic jiného.“</p>
			<p class="MLP_text ParaOverride-1">„A&#160;vy nemusíte, vy teď zrovna nemusíte?“</p>
			<p class="MLP_text ParaOverride-1">„Co tím chceš říct?“</p>
			<p class="MLP_text ParaOverride-1">„Pánové vždycky na něco myslí. I&#160;při tom.“</p>
			<p class="MLP_text ParaOverride-1">Snažil se nevnímat její slova. „Tolikrát jsem si představoval za poslední týden tuhle chvíli, Kláro. Jsi krásná,“ řekl. „Jako, jako…,“ zapomněl už vlastně vymýšlet lichotky. „Jako květina. A&#160;voníš jako, jako… květina.“ Postavil hrníček s&#160;kávou a&#160;objal ji.</p>
			<p class="MLP_text ParaOverride-1">Zazvonil telefon.</p>
			<p class="MLP_text ParaOverride-1">Natáhla se pro sluchátko. „Haló,“ řekla. „Ano, já nevím… Já se zeptám.“ Zacpala mluvítko a&#160;řekla šeptem: „Myslím, že to je pro vás.“</p>
			<p class="MLP_text ParaOverride-1">Na okamžik se ho zmocnil takový děs, že měl chuť vstát a&#160;prchnout z&#160;tohoto bytu. Ale nebyl s&#160;to se ani pohnout. „Pro mě?“ za­blekotal. „Nikdo přece neví, že jsem tady. Nikdo to nemůže vědět. Před půlhodinou jsem to ještě nevěděl ani já sám, nevěděl jsem, kde bydlíš.“</p>
			<p class="MLP_text ParaOverride-1">„Tak si to vemte,“ vyzvala ho netrpělivě.</p>
			<p class="MLP_text ParaOverride-1">Vzal sluchátko, jako by bylo nakažené. „Haló,“ řekl sevřeným hlasem.</p>
			<p class="MLP_text ParaOverride-1">Bylo hluché.</p>
			<p class="MLP_text ParaOverride-1">„Vždyť tam nikdo není,“ řekl s&#160;ulehčením.</p>
			<p class="MLP_text ParaOverride-1">„Třeba zavěsila, když jste se tak dlouho rozmýšlel.“</p>
			<p class="MLP_text ParaOverride-1">„Zavěsila? To byla žena?“</p>
			<p class="MLP_text ParaOverride-1">„Kdo jiný by vás volal teď po půlnoci.“</p>
			<p class="MLP_text ParaOverride-1">„Moje žena?“ nesvedl zadržet svou úzkost.</p>
			<p class="MLP_text ParaOverride-1">„Jak to mám poznat,“ řekla. „Nemluvila jsem nikdy s&#160;vaší ženou.“</p>
			<p class="MLP_text ParaOverride-1">„Nemůže přece vědět, že jsem tady,“ prohlásil. „Nikdo to nemůže vědět. Nebo jsi někomu říkala, že mě pozveš?“</p>
			<p class="MLP_text ParaOverride-1">„Tak už na to nemyslete. Třeba to ani nebylo pro vás!“</p>
			<p class="MLP_text ParaOverride-1">„Ano,“ sáhl po skleničce vína a&#160;napil se. Všiml si, že se mu chvějí prsty. „Ale kdo tedy volal?“ uvědomil si. „Představil se?“</p>
			<p class="MLP_text ParaOverride-1">„Tak na to nemyslete. Někdy se stane, že zvoní a&#160;volají toho pána, co je u&#160;mě. Pány přece často volá telefon. I&#160;v&#160;noci. Protože páni mají povinnosti.“</p>
			<p class="MLP_text ParaOverride-1">„Kláro,“ řekl, „proč tak mluvíš? Vždyť přece ty…“ Zarazil se. „A&#160;říkala jsi, že to byla žena.“</p>
			<p class="MLP_text ParaOverride-1">„Páni mají přece ženy. I&#160;v&#160;noci. I&#160;když u&#160;nich nejsou!“</p>
			<p class="MLP_text ParaOverride-1">„Co tím myslíš?“ zeptal se unaveně. „O&#160;jakých mužích mluvíš?“</p>
			<p class="MLP_text ParaOverride-1">„Tak se nezlobte,“ vzala ho za ruku. „Chtěl jste být přece dneska večer šťastný.“</p>
			<p class="MLP_text ParaOverride-1">Byl přivyklý klidnému a&#160;známému laskání své ženy. Tohle děvče ho svými podivnými řečmi od první chvíle odpuzovalo i&#160;přitahovalo. „Kláro,“ zašeptal, „chtěl jsem ti říct: když jsem tě uviděl…, byla jsi pro mě jako… jako zjevení.“ Objal ji. Byla malá a&#160;drobná, ztratila se téměř v&#160;jeho objetí. Zmocňovalo se ho vzrušení. „Kláro,“ zašeptal, „drahoušku!“</p>
			<p class="MLP_text ParaOverride-1">„Tak počkejte,“ vyklouzla z&#160;jeho objetí. Došla k&#160;umývadlu a&#160;svlékla si svetr. „Škoda že si nechcete zatančit,“ řekla. „Ale ta hudba vám nevadí, nebo ano?“</p>
			<p class="MLP_text ParaOverride-1">Slyšel, jak napouští vodu do umývadla, nemohl teď myslet na nic jiného, než že za chvíli přijde k&#160;němu. Snad ji miloval, snad ji skutečně miloval, celé ty tři týdny žil téměř ve vytržení. A&#160;myslel na ni. „Jednou jsem znala takového pána,“ hovořila, „jeli jsme až do… to město mělo divný jméno… už si nevzpomenu na to jméno, končilo to na polis nebo tak a&#160;bylo to v&#160;Řecku. A&#160;v&#160;tom hotelu hrála do rána hudba a&#160;my se při tom s&#160;tím pánem milovali a&#160;po podlaze běhaly ještěrky. A&#160;někdy potom, když jsme se už nemilovali, sešli jsme dolů do lokálu a&#160;tam jsme ještě tančili.“</p>
			<p class="MLP_text ParaOverride-1">Na okamžik se ho téměř zmocnila žárlivost. Ani ne tak vůči tomu cizímu muži jako vůči té cizí situaci, která už navždy zůstane tkvět v&#160;jejích vzpomínkách, zatímco dnešní večer pro ni nejspíš zůstane banálním, úplně obyčejným večerem, který splyne v&#160;její paměti s&#160;ostatními večery. „A&#160;to jsi byla šťastná?“ zeptal se.</p>
			<p class="MLP_text ParaOverride-1">„Já jsem tam byla vždycky šťastná.“</p>
			<p class="MLP_text ParaOverride-1">„Taky tě jednou odvezu. Pojedeme spolu a&#160;pak… zůstaneme spolu někde bez těch klecí…, zůstaneme tam dlouho…“ Téměř se polekal slibů, které mu jakoby bez jeho vůle plynuly ze rtů, a&#160;umlkl.</p>
			<p class="MLP_text ParaOverride-1">Byla stále polooblečená, vlasy jí splývaly po ramenou. Obrátila se k&#160;němu a&#160;usmála se. „Jen povídejte,“ vyzvala ho. „Já to ráda poslouchám. Pokoj s&#160;vyhlídkou na moře. Tam, když jsme se přestali milovat, vyběhli jsme, nebylo ještě úplný ráno, ale voda byla stejně teplá, a&#160;potom jsme se ještě tam v&#160;písku…“ Zarazila se. „Nemyslete si o&#160;mně nic, já jen když mám někoho ráda… Je to přeci správný milovat se s&#160;někým, když ho mám ráda.“</p>
			<p class="MLP_text ParaOverride-1">„Ano,“ řekl unaveně.</p>
			<p class="MLP_text ParaOverride-1">„Já bych nikdy nedělala nic špatnýho,“ řekla. „Musí to být strašný, vzbudit se vedle někoho, koho už nemilujete, a&#160;tvářit se, jako když ho milujete!“</p>
			<p class="MLP_text ParaOverride-1">Mazala si ruce nějakým krémem. Potom zhasla&#160;velké světlo. „Kdybyste na chvíli vstal,“ řekla, „ustlala bych.“</p>
			<p class="MLP_text ParaOverride-1">„Ano, ovšem,“ její věcnost ho ohromovala. Vstal a&#160;řekl: „Kláro, miluju tě.“ Nevěděl, kam si má stoupnout. Místnost byla plná klecí, drátů a&#160;přijímačů. Postavil se ke skříni a&#160;opřel se zády o&#160;dveře. Rozložila několika obratnými pohyby gauč, potom vklouzla pod přikrývku.</p>
			<p class="MLP_text ParaOverride-1">„Kláro,“ zašeptal. Ležel vedle ní a&#160;líbal ji.</p>
			<p class="MLP_text ParaOverride-1">Vtom&#160;– zaznělo to jako hlas z&#160;jiného světa, chraplavě a&#160;zdušeně a&#160;přitom naprosto blízko, těsně za zdí, u&#160;které leželi. Někdo zavolal její jméno. Bylo to tak neskutečné a&#160;ohromující, že na okamžik myslel, že podlehl přeludu, teprve když ten hlas sténavě opakoval svoje zavolání, pochopil, že byl podveden, že byl vlákán do pasti, aby mohl být vydírán, aby mohl být potupen a&#160;zničen. Cítil, jak ho rychle pokrývá ledový pot. „Kdo tě to volá?“ polekal se vlastního hlasu.</p>
			<p class="MLP_text ParaOverride-1">„Toho si nevšímejte,“ řekla. „Doktor se zdržel. On už měl dostat svoje morfium.“</p>
			<p class="MLP_text ParaOverride-1">„Kdo měl dostat morfium?“ Ale cítil, jak se k&#160;němu rychle vrací naděje.</p>
			<p class="MLP_text ParaOverride-1">„No&#160;– takový nemocný,“ řekla. „Nevšímejte si ho. On už tu jenom bydlí. A&#160;někdy mě volá. Když něco potřebuje. Ale to už nebude dlouho trvat. Už brzy nebude nic potřebovat.“</p>
			<p class="MLP_text ParaOverride-1">„Kdo nebude už brzy nic potřebovat?“</p>
			<p class="MLP_text ParaOverride-1">„Potkali jsme se jednou,“ přitiskla se k&#160;němu. „Byl úplně opuštěnej, já ho tehdy milovala… Ale teď už… Ani o&#160;nás neví. Já ho tehdy vzala sem; ale teď už jen čeká, až přijde doktor, aby mu dal injekci.“</p>
			<p class="MLP_text ParaOverride-1">Úleva, kterou cítil, byla tak silná, že ho na okamžik ovládla něha. „A&#160;tys ho milovala?“ zeptal se.</p>
			<p class="MLP_text ParaOverride-1">„To už je dávno,“ řekla. „Teď ho nemiluju. Teď jste tu přece vy.“ Naklonila se k&#160;němu a&#160;políbila ho. „To je přece správný, že jste tu vy a&#160;ne on, když jeho nemiluju.“</p>
			<p class="MLP_text ParaOverride-1">Věděl, že nyní by ji nejspíš mohl líbat, objímat ji a&#160;milovat se s&#160;ní, ale nebyl s&#160;to myslet na lásku. Vstal&#160;– v&#160;místnosti byla zima, ale bylo mu trapné obléknout se, nevěděl vlastně, co udělá. Taková situace, taková situace, pomyslil si unaveně. Proč jsem nezůstal raději doma. Člověk má zůstat věrný svým zásadám. Zastavil se před tou obrovskou kytkou.</p>
			<p class="MLP_text ParaOverride-1">Pozorovala ho. „Opatrně, ať se nedotknete toho květu!“</p>
			<p class="MLP_text ParaOverride-1">„Proč?“</p>
			<p class="MLP_text ParaOverride-1">„Nebyl byste už nikdy šťastný!“</p>
			<p class="MLP_text ParaOverride-1">„Kláro,“ potřeboval získat čas, „snad bys měla jít za tím člověkem, když tě volal. Když je nemocný. Třeba něco potřebuje.“</p>
			<p class="MLP_text ParaOverride-1">„Když myslíte,“ vstala. Na okamžik zahlédl její nahotu. Byla tak krásná, řekl by spanilá, kdyby to slovo neznělo příliš vznešeně v&#160;téhle díře, raději se odvrátil. Oblékla si jenom košili a&#160;vyšla.</p>
			<p class="MLP_text ParaOverride-1">Teď měl tu nejlepší příležitost se obléct, nežli se ona vrátí, ale kupodivu váhal, stál tu a&#160;třásl se chladem a&#160;čekal. Bože, pomyslel si, když už jsem tady, když už jsem se jednou rozhodl, a&#160;zamiloval jsem se přece do ní, snad ji skutečně miluji.</p>
			<p class="MLP_text ParaOverride-1">Zazvonil telefon. Stačilo natáhnout ruku, ale neučinil to. Místo toho pohlédl na hodinky. Bylo půl jedné. „Kláro,“ zavolal.</p>
			<p class="MLP_text ParaOverride-1">Vešla. Vzala z&#160;poličky sklenici a&#160;napustila do ní vodu. „Proč to nezvednete,“ zeptala se, „je to určitě pro vás. Mně by teď nikdo nevolal.“</p>
			<p class="MLP_text ParaOverride-1">„Kláro,“ řekl, „víš přece, že nikdo nemůže vědět…“ Ale ona už zase vyšla.</p>
			<p class="MLP_text ParaOverride-1">Telefon stále zvonil. Nikdy netušil, kolik může být hrůzy v&#160;pouhém vyzvánění telefonu. Někdo mě pronásleduje, napadlo ho. Někdo mě viděl, a&#160;teď mě pronásleduje. Možná si chce nahrát můj hlas. Možná, zděsil se, že někdo už stačil upozornit moji ženu a&#160;ona si teď ověřuje, zda to obvinění je pravdivé.</p>
			<p class="MLP_text ParaOverride-1">Vstoupila opět a&#160;tiše proklouzla kolem něho. Zvedla telefon. „Haló!“ Potom chvíli naslouchala. „Vidíte, že to bylo pro vás,“ řekla, když zavěsila.</p>
			<p class="MLP_text ParaOverride-1">„Jak to víš?“ vykřikl téměř. „Kdo to byl?“</p>
			<p class="MLP_text ParaOverride-1">„Nevím,“ řekla, „zavěsil zřejmě, když jste to tak dlouho nezvedal.“</p>
			<p class="MLP_text ParaOverride-1">„Proč tedy myslíš, že to bylo…“ Chytil se za hlavu. „Kláro, Kláro,“ opakoval, „proč mě mučíš?“</p>
			<p class="MLP_text ParaOverride-1">„Chtěl jenom pít,“ oznámila mu.</p>
			<p class="MLP_text ParaOverride-1">„Kdo chtěl pít?“</p>
			<p class="MLP_text ParaOverride-1">„Měl tam stejně tři sklenice,“ řekla.</p>
			<p class="MLP_text ParaOverride-1">„Měl už tři sklenice,“ opakoval po ní. „Co dělá teď?“</p>
			<p class="MLP_text ParaOverride-1">„Nevím,“ řekla. „Třeba spí. Jestli nemá moc velké bolesti. Ale nemyslete na něj. On už tu jen bydlí. A&#160;někdy volá. Jako teď.“</p>
			<p class="MLP_text ParaOverride-1">„Má bolesti?“ zeptal se.</p>
			<p class="MLP_text ParaOverride-1">„Asi má bolesti,“ řekla. „Někdy křičí skoro celou noc. Když nedostane včas morfium.“</p>
			<p class="MLP_text ParaOverride-1">„Nemluv tak nahlas,“ řekl, „vždyť je vedle všechno slyšet.“ Náhle si to uvědomil. „Ten člověk o&#160;nás ví všechno… Ví, že jsem tady a&#160;všechno, co jsem ti říkal…“</p>
			<p class="MLP_text ParaOverride-1">„Nebojte se. Už to nikomu nepoví.“</p>
			<p class="MLP_text ParaOverride-1">„Jak to myslíš?“</p>
			<p class="MLP_text ParaOverride-1">„Už tu nebude dlouho,“ řekla. „Doktor to povídal.“ Sedla si opět na postel. Zvedla sklenku s&#160;vínem. „Nenapijete se?“</p>
			<p class="MLP_text ParaOverride-1">„Nekřič tak, proboha!“</p>
			<p class="MLP_text ParaOverride-1">„Nemyslete na to, nemyslete na něj.“ Vstala opět a&#160;objala ho kolem ramen. „Posaďte se. Proč se neposadíte?“</p>
			<p class="MLP_text ParaOverride-1">Seděl vedle ní, přitiskla se k&#160;němu bokem, ale sotva si to uvědomil. Hlavou mu táhla všechna udání, která pamatoval. Jeho vlastního otce udali třikrát a&#160;on sám, ačkoliv byl vždy tak úzkostlivý a&#160;poctivý, byl udán vlastními žáky, takže musil opustit školu na několik let… Zahnal ty vzpomínky. „Každý může povědět, Kláro,“ řekl. „Ty nevíš, co všechno dovedou lidi povědět. Neměli bychom tady zůstávat!“</p>
			<p class="MLP_text ParaOverride-1">„Vy chcete někam jít?“ zeptala se udiveně. „Teď v&#160;noci?“</p>
			<p class="MLP_text ParaOverride-1">„Ano,“ zarazil se. „S&#160;tebou,“ dodal rychle. „Odvezu tě z&#160;tohohle strašného bytu. Od těch drátů a&#160;klecí. K&#160;čemu vlastně tady máš ty klece?“</p>
			<p class="MLP_text ParaOverride-1">„To jsou jeho klece,“ řekla.</p>
			<p class="MLP_text ParaOverride-1">„Čí?“</p>
			<p class="MLP_text ParaOverride-1">Ukázala ke zdi. „Nemyslete už na to,“ přitiskla se k&#160;němu. Zeptala se téměř úpěnlivě: „Milujete mě vůbec?“</p>
			<p class="MLP_text ParaOverride-1">„Ty přece víš, že ano,“ řekl rychle. „A&#160;proč jsou prázdné?“</p>
			<p class="MLP_text ParaOverride-1">„Nakoupil ptáky a&#160;pak je zase pustil. Odnesl ty klece na okno a&#160;otevřel je: Leťte si, ptáčkové!“ Vzdychla. „To bylo už dávno.“</p>
			<p class="MLP_text ParaOverride-1">Ten člověk za zdí se rozkašlal, kašlal dlouho, úporně, jako by už nikdy neměl ustat.</p>
			<p class="MLP_text ParaOverride-1">„To má od kouření,“ řekla, „rakovinu. Kouřil moc.“</p>
			<p class="MLP_text ParaOverride-1">„On má rakovinu?“</p>
			<p class="MLP_text ParaOverride-1">Přikývla.</p>
			<p class="MLP_text ParaOverride-1">„Jaks to mohla říct tak nahlas. Co když tě uslyšel?“ poděsil se.</p>
			<p class="MLP_text ParaOverride-1">„On to přece ví.“</p>
			<p class="MLP_text ParaOverride-1">Chtělo se mu zasténat. „To je strašné!“</p>
			<p class="MLP_text ParaOverride-1">„Operovali by ho,“ řekla, „ale nemohli, protože k&#160;tomu nemá srdce. Má úplně zničený srdce.“</p>
			<p class="MLP_text ParaOverride-1">„To je strašné,“ opakoval.</p>
			<p class="MLP_text ParaOverride-1">„Nemyslete na to,“ řekla. Podala mu skleničku. „Jsou věci, že na ně nesmíte myslet.“</p>
			<p class="MLP_text ParaOverride-1">Vypil skleničku až do dna. Ano, nemyslet, nemyslet. „Ne,“ řekl nahlas, „to nedovedu. Člověk přece musí mít svědomí.“</p>
			<p class="MLP_text ParaOverride-1">„Co je to svědomí?“ zeptala se.</p>
			<p class="MLP_text ParaOverride-1">„Kláro,“ řekl unaveně. „To je takový vnitřní hlas!“</p>
			<p class="MLP_text ParaOverride-1">„Já to opravdu nevěděla,“ usmála se na něho úsměvem plným nevinnosti. Pro ten úsměv ji začal milovat. „Někdy, když mě on volá, zdá se mi, že to je takovej hlas, že to vlastně nevolá nikdo živej, že je to můj vlastní hlas. Že se sama volám: Kláro! Abych si dala pozor, abych něčemu neuvěřila anebo tak. A&#160;to jsem ráda, docela ráda, že slyším ten hlas.“</p>
			<p class="MLP_text ParaOverride-1">Neposlouchal ji, naslouchal svým vlastním obavám. „Jak se jmenuje?“ zeptal se.</p>
			<p class="MLP_text ParaOverride-1">„Nemyslete už na něj!“ řekla.</p>
			<p class="MLP_text ParaOverride-1">„Třeba ho znám!“</p>
			<p class="MLP_text ParaOverride-1">Mlčela a&#160;on si uvědomil, že k&#160;němu znovu dostupuje hrůza. „Tak řekni přece!“</p>
			<p class="MLP_text ParaOverride-1">„Říkala jsem mu Leo.“</p>
			<p class="MLP_text ParaOverride-1">„Leo, Leo,“ opakoval znovu s&#160;ulehčením. Nepamatoval si, že by znal někoho s&#160;tím jménem. „A&#160;jak dál?“</p>
			<p class="MLP_text ParaOverride-1">Pokrčila rameny.</p>
			<p class="MLP_text ParaOverride-1">„Kláro,“ vykřikl téměř, „přece musíš vědět, jak se jmenuje dál.“</p>
			<p class="MLP_text ParaOverride-1">„Tak už na něj nemyslete!“</p>
			<p class="MLP_text ParaOverride-1">„Kláro!“ řekl úpěnlivě.</p>
			<p class="MLP_text ParaOverride-1">„Ano!“</p>
			<p class="MLP_text ParaOverride-1">Dal si hlavu do dlaní. Zdálo se mu, že třeští, že nic z&#160;toho vlastně není. Zavřít oči. Otevřít oči, zase usnout a&#160;vedle sebe nahmatat ruku své ženy. Slyšel, jak nalévá do skleničky. Dotkla se jeho ramena a&#160;podala mu ji. „Už na něj nemyslete,“ řekla. „On stejně o&#160;ničem neví.“</p>
			<p class="MLP_text ParaOverride-1">Uvědomil si, že se ho zmocňuje něha k&#160;té dívce vedle něho, také odhodlání povznést se nad to všechno tady. „Kláro,“ řekl, „jsem vlastně hlupák. Jsem konečně s&#160;tebou, a&#160;místo abych… Bože,“ řekl v&#160;náhlém osvícení, „jaký jsem hlupák.“ Objal ji a&#160;na okamžik se vzdálil všemu, vyklouzl z&#160;té místnosti tady a&#160;ze svého života, z&#160;celého svého života plného opatrné poctivosti, a&#160;vnímal jen tu dívku, kterou objímal. Potom si uvědomil, že cosi pronikavě vniká do jeho vytržení.</p>
			<p class="MLP_text ParaOverride-1">Zvonil zvonek. Otevřel oči, jako by se chtěl konečně probrat k&#160;vědomí, v&#160;němž už nebude nic z&#160;toho, co bylo.</p>
			<p class="MLP_text ParaOverride-1">Zvonek však stále zvonil. „Co je to?“ vykřikl.</p>
			<p class="MLP_text ParaOverride-1">Také ona se zvedla. „Někdo zvoní.“ Vstala.</p>
			<p class="MLP_text ParaOverride-1">„Teď?“ Bylo už nejmíň hodinu po půlnoci. „Kdo by teď zvonil?“</p>
			<p class="MLP_text ParaOverride-1">„Ale zvoní.“ Otevřela skříň a&#160;vytáhla z&#160;ní župan, který zcela zjevně nebyl její.</p>
			<p class="MLP_text ParaOverride-1">„Přece nepůjdeš otvírat. Teď…, když tu jsem já.“</p>
			<p class="MLP_text ParaOverride-1">Vyhrnovala si příliš dlouhé rukávy. „Co když je to nějaká dobrá zpráva?“ řekla.</p>
			<p class="MLP_text ParaOverride-1">„Dobrá zpráva,“ vykřikl zoufale. „V&#160;jednu hodinu po půlnoci!“</p>
			<p class="MLP_text ParaOverride-1">„Třeba nějaký pán v&#160;Americe si vzpomněl a&#160;zve mě. Tam přece teď není jedna hodina v&#160;noci.“</p>
			<p class="MLP_text ParaOverride-1">Zvonek se opět rozezněl.</p>
			<p class="MLP_text ParaOverride-1">„Kláro,“ vstal a&#160;chytl ji za rameno, „neotvírej!“</p>
			<p class="MLP_text ParaOverride-1">„Může to být taky pro vás!“</p>
			<p class="MLP_text ParaOverride-1">„Pro mě? To je nesmysl,“ řekl. „Nikdo netuší, že jsem tady.“</p>
			<p class="MLP_text ParaOverride-1">„Nevíte, kdo vás viděl.“</p>
			<p class="MLP_text ParaOverride-1">„Ano,“ uvědomil si. „Ale tím spíš neotvírej.“</p>
			<p class="MLP_text ParaOverride-1">„Taky to může být doktor!“ Vytrhla se mu. Rozběhl se za ní, ale nemohl se s&#160;ní přece prát, když někdo stál na chodbě. Zavřel aspoň dveře do předsíně. Potom vzal košili, která ležela na židli, a&#160;počal se chvatně oblékat; knoflíček od manžety se utrhl a&#160;zakutálel se kamsi, ale nehledal ho.</p>
			<p class="MLP_text ParaOverride-1">Když opět vstoupila, seděl už bezvadně oblečený, řádný host v&#160;kravatě a&#160;v&#160;zapjatém saku. „Kdo to byl?“ zeptal se.</p>
			<p class="MLP_text ParaOverride-1">„Už jste se oblékl,“ zjistila. „Už chcete jít?“</p>
			<p class="MLP_text ParaOverride-1">„Kvůli tobě,“ řekl. „Nevěděl jsem, jestli nepůjde dovnitř. Kdo to byl?“</p>
			<p class="MLP_text ParaOverride-1">„Ta ženská, jak tam stála, když jsme přišli. Ta v&#160;županu na chodbě.“</p>
			<p class="MLP_text ParaOverride-1">„Co chtěla teď v&#160;jednu hodinu v&#160;noci?“</p>
			<p class="MLP_text ParaOverride-1">„Ptala se, jestli tu byl doktor.“</p>
			<p class="MLP_text ParaOverride-1">„K&#160;čemu potřebovala doktora?“</p>
			<p class="MLP_text ParaOverride-1">Pokrčila rameny. „Třeba chtěla taky tu injekci.“ Choulila se do toho velkého županu, který zřejmě patřil muži jménem Leo. „Nechcete ještě kávu?“ zeptala se. Potom zapnula tranzistor vedle vařiče.</p>
			<p class="MLP_text ParaOverride-1">„Jakou injekci?“</p>
			<p class="MLP_text ParaOverride-1">„Morfium,“ řekla a&#160;napouštěla vodu do konvice. „Třeba chtěla, aby jí píchnul to morfium.“</p>
			<p class="MLP_text ParaOverride-1">„Přece nemůže dostat morfium, když nemá bolesti,“ řekl. „Kláro, co to mluvíš. Co se to tady děje?“</p>
			<p class="MLP_text ParaOverride-1">„Možná má nějakou bolest.“ Sedla si na postel a&#160;upřela na něho své velké oči. Když ji prvně uviděl, když se na něho prvně podívala, zdálo se mu, že jsou to ještě dětské oči. „To přece není naše starost.“</p>
			<p class="MLP_text ParaOverride-1">„Kláro,“ řekl, „to není možné, když ta injekce je tam pro toho člověka, co má rakovinu.“</p>
			<p class="MLP_text ParaOverride-1">„Já nevím, co je možné a&#160;co není,“ řekla. „Ale proč by tedy čekala každou noc na toho doktora?“</p>
			<p class="MLP_text ParaOverride-1">„Přece by doktor…“</p>
			<p class="MLP_text ParaOverride-1">„Doktor je taky člověk…“</p>
			<p class="MLP_text ParaOverride-1">„Kláro, přece musíš vědět, jestli ten doktor dává injekci tomu člověku vedle!“</p>
			<p class="MLP_text ParaOverride-1">„Tak už na to nemyslete, není to vaše starost.“</p>
			<p class="MLP_text ParaOverride-1">„Je to odporné,“ vstal. „Odporné,“ opakoval.</p>
			<p class="MLP_text ParaOverride-1">Nalila mu do jeho sklenice zbytek vína. „Napijte se,“ řekla. „Potře­bujete se napít!“</p>
			<p class="MLP_text ParaOverride-1">Vzal skleničku, chvíli váhal, potom se napil. „Kláro,“ řekl, „co se to tady děje? On jí prodává to morfium?“</p>
			<p class="MLP_text ParaOverride-1">„Já nevím, co kdo prodává. A&#160;on už je cizí člověk. Bydlí tu jenom. Někdy mu přinesu vodu a&#160;jídlo. Ale je to cizí člověk!“</p>
			<p class="MLP_text ParaOverride-1">„Kdo se o&#160;něho stará?“ zeptal se. „Přece se o&#160;něho musí někdo starat.“</p>
			<p class="MLP_text ParaOverride-1">„Napijte se,“ řekla, „a nemyslete už na něj. Vyprávějte mi něco. Když jsme se prvně viděli, vyprávěl jste mi tolik věcí.“</p>
			<p class="MLP_text ParaOverride-1">„Ano,“ vzpomněl si, „když jsme se prvně viděli, když jsme pak spolu šli od toho vlaku. Přál jsem si tak, abys mě ještě neopustila, abychom zůstali ještě chvíli spolu. A&#160;pak, když jsi skutečně šla, když jsme seděli tam v&#160;té vinárně…“</p>
			<p class="MLP_text ParaOverride-1">Na poličce nad postelí zařinčel zvonek.</p>
			<p class="MLP_text ParaOverride-1">„Tak povídejte,“ vybídla ho.</p>
			<p class="MLP_text ParaOverride-1">„Copak můžu?“ vykřikl. „Neslyšíš? Telefon.“</p>
			<p class="MLP_text ParaOverride-1">„Tak ho nechte zvonit!“</p>
			<p class="MLP_text ParaOverride-1">„Nechat ho zvonit? Co když někdo volá mě? Ne, nesmysl,“ uvědomil si. „Třeba je to dobrá zpráva pro tebe!“</p>
			<p class="MLP_text ParaOverride-1">„Dobrá zpráva nemůže přijít po telefonu!“</p>
			<p class="MLP_text ParaOverride-1">Její logika nebyla z&#160;jeho světa. „Co když volá ten doktor!“</p>
			<p class="MLP_text ParaOverride-1">„Jaký doktor?“ podivila se.</p>
			<p class="MLP_text ParaOverride-1">„Bože,“ vykřikl. „O&#160;kom tu mluvíme už hodinu. Ten s&#160;morfiem!“</p>
			<p class="MLP_text ParaOverride-1">„Ten? Ten to není.“</p>
			<p class="MLP_text ParaOverride-1">„Kláro,“ zaúpěl.</p>
			<p class="MLP_text ParaOverride-1">„Dobře,“ řekla. Natáhla se po telefonu. „Haló,“ zavolala. „Ano, já se ho zeptám.“ Obrátila se k&#160;němu. „Chce vědět, jak dlouho se ještě zdržíte!“ zakryla přitom mluvítko dlaní.</p>
			<p class="MLP_text ParaOverride-1">Bylo to na něho už příliš mnoho. „Kdo to chce vědět?“ vykřikl.</p>
			<p class="MLP_text ParaOverride-1">„Ta žena, co vás pořád volá,“ oznámila mu klidně.</p>
			<p class="MLP_text ParaOverride-1">„Zavěs to okamžitě,“ přikázal jí. „Já tu nejsem. Nejsem tady! Nebyl jsem tady!“</p>
			<p class="MLP_text ParaOverride-1">„Není tady,“ sdělila. „Říká, že tady vůbec nebyl!“ Zavěsila.</p>
			<p class="MLP_text ParaOverride-1">„Kdo to volal?“ řekl vyčerpaně. „Představila se ti?“</p>
			<p class="MLP_text ParaOverride-1">„Ano!“</p>
			<p class="MLP_text ParaOverride-1">„Jak se jmenovala?“ Hlas mu zadrhlo vzrušení.</p>
			<p class="MLP_text ParaOverride-1">„Nerozuměla jsem to jméno.“</p>
			<p class="MLP_text ParaOverride-1">Natáhl se po skleničce a&#160;dopil ji do dna.</p>
			<p class="MLP_text ParaOverride-1">Voda na vařiči už dávno vřela a&#160;z&#160;tranzistoru se neustále linula hudba, kterou ona zřejmě nevnímala a&#160;která jeho popuzovala. „Nedá se vypnout ten telefon?“ zeptal se.</p>
			<p class="MLP_text ParaOverride-1">„Ale ano,“ natáhla se ke šňůře.</p>
			<p class="MLP_text ParaOverride-1">„Anebo nech to,“ řekl. „Stejně&#160;– půjdu už. A&#160;kdyby někdo volal…“</p>
			<p class="MLP_text ParaOverride-1">„Teď už ne,“ řekla s&#160;jistotou.</p>
			<p class="MLP_text ParaOverride-1">„Ten doktor třeba,“ vzpomněl si.</p>
			<p class="MLP_text ParaOverride-1">„Ten už nezavolá.“</p>
			<p class="MLP_text ParaOverride-1">„Říkala jsi, že má přijít!“</p>
			<p class="MLP_text ParaOverride-1">„Teď už ne,“ řekla klidně. „Teď už spí. Už si ho píchnul sám!“</p>
			<p class="MLP_text ParaOverride-1">„Co si píchl sám?“ vyhrkl.</p>
			<p class="MLP_text ParaOverride-1">„Morfium!“ Vstala a&#160;vypnula vařič.</p>
			<p class="MLP_text ParaOverride-1">„To je nemožné,“ vykřikl. „To by přece nemohl udělat&#160;– doktor!“</p>
			<p class="MLP_text ParaOverride-1">Postavila před něho hrnek s&#160;kávou. „Nemyslete už na to!“</p>
			<p class="MLP_text ParaOverride-1">Věděl, že by měl vstát, ihned vstát a&#160;opustit tenhle byt, uprchnout z&#160;tohoto večera, z&#160;toho hrozného cizího světa, do kterého přece nepatřil, ale místo toho zůstal sedět a&#160;čekal, jako by ho ta cizota přitahovala.</p>
			<p class="MLP_text ParaOverride-1">„Mohla bys vypnout tu hudbu?“ zeptal se.</p>
			<p class="MLP_text ParaOverride-1">„Vám vadí?“ vzhlédla k&#160;němu s&#160;úžasem a&#160;zavřela rádio. „Byla to pěkná hudba,“ podotkla, „a teď je tu ticho. Nemám ráda ticho.“</p>
			<p class="MLP_text ParaOverride-1">„Tichu neutečeš, když je v&#160;tobě, když v&#160;tobě neznějí hlasy svědomí,“ řekl. V&#160;jeho hlavě se rozlévala úlevná opilost, pocítil potřebu mluvit. „Ale v&#160;tobě není,“ řekl, „v tobě není ticho. Když jsem tě prvně uviděl, když jsem spatřil tvoje oči, tvoje oči jsou čisté, Kláro, trochu se v&#160;tom vyznám, já věřím, já vím, že i&#160;ty jsi čistá, Kláro, ty se jen tak bráníš před světem, bráníš se slyšet hlas vlastního svědomí, to je to.“</p>
			<p class="MLP_text ParaOverride-1">„Co je to svědomí?“ zeptala se.</p>
			<p class="MLP_text ParaOverride-1">„Kláro!“ zaprosil.</p>
			<p class="MLP_text ParaOverride-1">„Někdy se modlím,“ vzpomněla si, „ke svému bohu. Večer, když jsem sama, lehnu si, sepnu ruce, nohy dám k&#160;sobě a&#160;modlím se: Můj hodnej bože, Klára už zase neví, co dál. Je sama. Učiň, ať je šťastná, ať jsou šťastní všichni, co ji milovali, co je milovala, i&#160;když už je teď nikdy neuvidí. A&#160;pánbůh se na mě dívá, hodnej tlustej pán v&#160;sandálech, a&#160;přeje mi, abych byla šťastná, aby byli šťastní i&#160;ti, který jsem milovala.“</p>
			<p class="MLP_text ParaOverride-1">„Za toho tam ses taky modlila?“ ukázal na zeď.</p>
			<p class="MLP_text ParaOverride-1">„Modlila. Ale to už je dávno. To přece není moje vina, že dostal tu nemoc. Měl už ji. On si to přines odtamtud…“</p>
			<p class="MLP_text ParaOverride-1">„Odkud?“</p>
			<p class="MLP_text ParaOverride-1">Za zdí zavrzalo lůžko. Hlas už téměř neartikuloval slova.</p>
			<p class="MLP_text ParaOverride-1">„Volá tě,“ řekl.</p>
			<p class="MLP_text ParaOverride-1">„Jděte tam vy,“ vybídla ho. „Snad bude rád, když vás uvidí.“</p>
			<p class="MLP_text ParaOverride-1">„Bude rád, když uvidí mě?“</p>
			<p class="MLP_text ParaOverride-1">„Bude rád, když uvidí někoho novýho,“ řekla. „A&#160;vy aspoň uslyšíte, co tam je slyšet.“</p>
			<p class="MLP_text ParaOverride-1">„Netrefím tam,“ uvědomil si nejapnost té výmluvy. Vstal a&#160;potácel se ke dveřím. „Jsem trochu opilý, Kláro. A&#160;co když naopak, co když se mě bude bát?“</p>
			<p class="MLP_text ParaOverride-1">„Nebude se vás bát,“ řekla. „Ani vás neuvidí, je tam tma.“</p>
			<p class="MLP_text ParaOverride-1">Na věšáku visel jeho kabát a&#160;klobouk. Kochal se chvíli myšlenkou, že se tiše oblékne a&#160;vyklouzne odsud, a&#160;tak čekal v&#160;té šeré předsíni plné zatuchlého pachu a&#160;teprve nyní si všiml, že nade všemi dveřmi také visí prázdné klece.</p>
			<p class="MLP_text ParaOverride-1">Z&#160;pokoje, z&#160;něhož vyšel, už zase zaznívaly vřeštivé tóny jakéhosi šlágru, zatímco zpoza zavřených dveří druhé místnosti zaznívalo tlumené chroptění.</p>
			<p class="MLP_text ParaOverride-1">Bylo tak snadné odejít, cítil téměř úlevu ze svého úniku, ale věděl zároveň, že neodejde, aniž by předtím otevřel ty dveře před sebou, aniž by spatřil toho muže. Smrt ho děsila a&#160;přitahovala a&#160;její vábení bylo silnější nežli strach.</p>
			<p class="MLP_text ParaOverride-1">Vypjal trochu prsa. Dveře byly tak otlučené, že mohl hmatat holé dřevo, nade dveřmi zářila žárovka, která byla zřejmě kdysi bůhvíproč natřená namodro. Zaklepal.</p>
			<p class="MLP_text ParaOverride-1">Bylo ovšem nesmyslné klepat, když ten člověk někoho volal k&#160;sobě, otevřel tedy.</p>
			<p class="MLP_text ParaOverride-1">Z&#160;pokoje se vyvalil nasládle zatuchlý pach. Místnost byla tak malá, že se do ní nevešlo víc než jedna postel a&#160;židle. Nahmatal vypínač a&#160;rozsvítil.</p>
			<p class="MLP_text ParaOverride-1">Chtělo se mu vykřiknout, ale zůstal jenom bez hnutí stát.</p>
			<p class="MLP_text ParaOverride-1">Ten člověk ležel na špinavém lůžku a&#160;zcela patrně umíral.</p>
			<p class="MLP_text ParaOverride-1">Díval se na vychrtlé prsty, které se v&#160;křeči otvíraly a&#160;zavíraly na šedivé pokrývce, na tváře, které byly tak vpadlé a&#160;tak bledé, jako by do nich už neproudila žádná krev.</p>
			<p class="MLP_text ParaOverride-1">„Chcete něco?“ zeptal se. „Potřebujete něco?“</p>
			<p class="MLP_text ParaOverride-1">Na židli vedle postele stálo několik sklenic plných vody. Snad ho ten člověk slyšel a&#160;ještě vnímal, jeho oči se upřely směrem k&#160;němu a&#160;jemu se zdálo, že v&#160;nich dokonce spatřil úžas. Nemocný pohnul ústy a&#160;pokusil se vyslovit jakési přání. „Dráp,“ řekl. „Dráp.“</p>
			<p class="MLP_text ParaOverride-1">Za bezkrevnými rty spatřil cosi červeného, snad to byl jazyk anebo krev, zmocnila se ho slabost, téměř mdloba a&#160;vycouval z&#160;místnosti. V&#160;předsíni se opřel o&#160;věšák a&#160;těžce oddychoval. Pootevřenými dveřmi viděl tu dívku. Ležela na lůžku s&#160;rukama zkříženýma na prsou a&#160;hovořila polohlasně: „Bože, ty mlčíš? Hněváš se? Pane, ale já tě vidím. Tvou tlustou pazourku. Zapínáš si sandál a&#160;díváš se přitom na mě. Jak tu ležím a&#160;čekám. Ty to učiníš, bože, učiníš to, můj tlouštíku, uděláš to,“ všimla si ho zřejmě a&#160;vztyčila se. „Pojďte!“ zavolala. „Přece tam nebudete takhle stát!“</p>
			<p class="MLP_text ParaOverride-1">„Kláro,“ řekl, „vždyť ten člověk, to je strašné, musí přijít ihned lékař.“</p>
			<p class="MLP_text ParaOverride-1">„Co chtěl?“ zeptala se.</p>
			<p class="MLP_text ParaOverride-1">„Já nevím, ale to vím, že musí přijít lékař.“</p>
			<p class="MLP_text ParaOverride-1">Potom si vzpomněl na to podivné slovo.</p>
			<p class="MLP_text ParaOverride-1">„Dráp,“ řekl, „opakoval to slovo.“</p>
			<p class="MLP_text ParaOverride-1">„Drát,“ řekla, „chce vždycky drát.“</p>
			<p class="MLP_text ParaOverride-1">„Drát?“ vykřikl. „Ale to není možné, k&#160;čemu by chtěl drát?“</p>
			<p class="MLP_text ParaOverride-1">„Tak na to nemyslete,“ vzala ho za ruku, „celý se třesete.“</p>
			<p class="MLP_text ParaOverride-1">„Kláro drahá,“ řekl, „víš, že tě, že tě miluju.“</p>
			<p class="MLP_text ParaOverride-1">„Ano, to jste mi povídal.“</p>
			<p class="MLP_text ParaOverride-1">„K&#160;čemu ten člověk potřebuje drát?“</p>
			<p class="MLP_text ParaOverride-1">„Chce, abych ho napjala kolem něj. On se pamatuje, když byl zavřený, tak že byl kolem něho všude drát a&#160;to pak nemohl pryč, a&#160;on nechce pryč, nechce odtud. Potom bude chtít, abych přivedla psa… On už, jemu už to nemyslí.“</p>
			<p class="MLP_text ParaOverride-1">„Psa?“ opakoval po ní. „Psa?“</p>
			<p class="MLP_text ParaOverride-1">„Oni je tam asi taky hlídali psi.“</p>
			<p class="MLP_text ParaOverride-1">„Ten člověk byl zavřený?“</p>
			<p class="MLP_text ParaOverride-1">„Nemyslete na to. Proč na to pořád myslíte?“</p>
			<p class="MLP_text ParaOverride-1">„Kláro,“ řekl, „kdy byl zavřený?“</p>
			<p class="MLP_text ParaOverride-1">„Já nevím…, já se ho přece neptala. Možná že za války, možná že teď. Možná že za války i&#160;teď. Já se ho neptala.“</p>
			<p class="MLP_text ParaOverride-1">„Říkalas…, přece jsi ho milovala.“</p>
			<p class="MLP_text ParaOverride-1">„Nemyslete na to! Teď už ho nemiluju.“</p>
			<p class="MLP_text ParaOverride-1">„Ale on přece… Vždyť on…“ Zarazil se. „Za co ho zavřeli, Kláro?“</p>
			<p class="MLP_text ParaOverride-1">„Co já vím, za co lidi zavírali. Možná že něco udělal, možná že nic.“</p>
			<p class="MLP_text ParaOverride-1">„Přece jsi ho milovala,“ řekl zoufale.</p>
			<p class="MLP_text ParaOverride-1">„Milovali jsme se.“</p>
			<p class="MLP_text ParaOverride-1">„Zeptala ses ho, musela ses ho zeptat, zač ho zavřeli.“</p>
			<p class="MLP_text ParaOverride-1">„Proč? My nemluvili o&#160;takových věcech.“</p>
			<p class="MLP_text ParaOverride-1">Všiml si, že její tvář je unavená, oči měla téměř zavřené. Bůhví jak dlouho tady trpěla s&#160;tím člověkem, a&#160;on ji teď vyslýchá jako u&#160;soudu. „Nemáš ještě něco k&#160;pití?“ zeptal se.</p>
			<p class="MLP_text ParaOverride-1">„Ano,“ řekla s&#160;úlevou, „já se podívám.“ Otevřela skříň a&#160;on opět spatřil to klubko drátu, vlastně jí řekl o&#160;to pití jen proto, aby je mohl opět uvidět: klubko ostnatého drátu, matné a&#160;nesmyslné ve skříni plné prádla, šatů a&#160;lahviček. Nalezla ještě jednu láhev, otevřela ji a&#160;nalila mu.</p>
			<p class="MLP_text ParaOverride-1">Vypil skleničku naráz. Ten člověk už ji zase volal. Seděla na posteli a&#160;zdálo se, že nic nevnímá.</p>
			<p class="MLP_text ParaOverride-1">„Kláro,“ řekl „volá tě.“</p>
			<p class="MLP_text ParaOverride-1">„Chce, abyste mu přinesl ten drát!“</p>
			<p class="MLP_text ParaOverride-1">„Já?“</p>
			<p class="MLP_text ParaOverride-1">„Žádal vás přece o&#160;něj!“</p>
			<p class="MLP_text ParaOverride-1">„Ale teď volá tebe!“</p>
			<p class="MLP_text ParaOverride-1">„Neví, jak se jmenujete. On vždycky volá jenom mě. Teď už jako by zapomněl na všechny ostatní lidi kromě mě. A&#160;taky si vzpomíná na ty psy.“</p>
			<p class="MLP_text ParaOverride-1">„Kláro,“ řekl, „je to všechno tak strašné, jak můžeš, jak dokážeš vůbec takhle žít?“</p>
			<p class="MLP_text ParaOverride-1">„Vy taky žijete!“ řekla. „Anebo nežijete?“</p>
			<p class="MLP_text ParaOverride-1">„Ale to je přece něco jiného…,“ zarazil se. Ten člověk pořád volal.</p>
			<p class="MLP_text ParaOverride-1">Vstala a&#160;šla ke skříni. „Tak vy nepůjdete?“ zeptala se. Naklonila se a&#160;velmi opatrně a&#160;také zručně vytáhla to klubko drátu.</p>
			<p class="MLP_text ParaOverride-1">„Kláro,“ vykřikl, „to přece nemůžeš, vždyť to je šílené.“</p>
			<p class="MLP_text ParaOverride-1">„On si to přeje,“ dýchala rychle, byla tak unavená, možná že byla tak zoufalá, tak úplně zoufalá, že už jí bylo všechno jedno. „Dřív si to nepřál, ani mluvit o&#160;tom nechtěl. To až teď. Chce tu zůstat, on si myslí, když tam bude ten drát, že tu zůstane, že tu pořád zůstane.“</p>
			<p class="MLP_text ParaOverride-1">„Kláro,“ řekl, „to nemůžeš, to nesmíš, to je nelidské!“</p>
			<p class="MLP_text ParaOverride-1">„Proč?“ zeptala se.</p>
			<p class="MLP_text ParaOverride-1">„Je to nelidské,“ opakoval, „je to strašné, nechoď tam s&#160;tím drátem!“ Chytil ji za ruku, měla ji malou a&#160;slabou. „Pusť ten drát!“ přikázal jí. Snažil se jí vytrhnout to klubko, poškrabal se přitom a&#160;také si natrhl rukáv. Potom klubko leželo na zemi, leželo na koberci, na starém, prošlapaném běhounku uprostřed pokoje.</p>
			<p class="MLP_text ParaOverride-1">Ten člověk ve vedlejší místnosti stále volal. „Kláro,“ řekl tiše, „přece ho nemůžeme jen tak… Snad bys měla, snad něco skutečně chce.“</p>
			<p class="MLP_text ParaOverride-1">„Chce ten drát,“ řekla. „Anebo aspoň psa.“</p>
			<p class="MLP_text ParaOverride-1">„Ale ty přece nemáš psa!“</p>
			<p class="MLP_text ParaOverride-1">„Nemám!“</p>
			<p class="MLP_text ParaOverride-1">„Ale on bude pořád volat,“ řekl zoufale.</p>
			<p class="MLP_text ParaOverride-1">„Tak ho neposlouchejte!“</p>
			<p class="MLP_text ParaOverride-1">„Nemůžu,“ řekl, „nemůžu ho neposlouchat!“</p>
			<p class="MLP_text ParaOverride-1">„Tak mu mám vzít ten drát?“</p>
			<p class="MLP_text ParaOverride-1">Zaváhal. „Ne,“ řekl potom.</p>
			<p class="MLP_text ParaOverride-1">„Tak jděte a&#160;zaštěkejte!“</p>
			<p class="MLP_text ParaOverride-1">Ustrnul. „Já mám jít a&#160;zaštěkat?“</p>
			<p class="MLP_text ParaOverride-1">„Chce slyšet štěkat psy,“ řekla. „Dřív to nechtěl. Dokud jsme se milovali. To až teď. Aby věděl, že ho hlídají. Že je tady a&#160;nemůže odtud.“</p>
			<p class="MLP_text ParaOverride-1">„Jít a&#160;zaštěkat,“ opakoval, „jít a&#160;zaštěkat!“</p>
			<p class="MLP_text ParaOverride-1">Ten druhý tam za zdí v&#160;tom zatuchlém temném kumbále pořád křičel.</p>
			<p class="MLP_text ParaOverride-1">„Tak buď jděte, anebo na to nemyslete!“</p>
			<p class="MLP_text ParaOverride-1">Vstal. Vzal láhev a&#160;sám si nalil. Když vypil sklenku, řekl: „Přišel a&#160;zaštěkal. Kláro, přišel jsem k&#160;tobě a&#160;zaštěkal. To je všechno,“ rozesmál se. Připadlo mu, že se vidí, jak leze po čtyřech nahý v&#160;té špinavé předsíni, zalit modrým světlem, chlupatý, s&#160;vyceněnými zuby. Jenom ocas mi chybí, uvědomil si. I&#160;když…, a&#160;znovu se rozesmál.</p>
			<p class="MLP_text ParaOverride-1">„Tak na to nemyslete!“ řekla.</p>
			<p class="MLP_text ParaOverride-1">„Po čtyřech, nebo po dvou?“ zeptal se.</p>
			<p class="MLP_text ParaOverride-1">„On vás stejně neuvidí,“ řekla. „Je tma.“</p>
			<p class="MLP_text ParaOverride-1">„Tak já jdu, Kláro,“ rozhodl se. Sundal si sako a&#160;rozvázal kravatu, košili si jenom rozepjal. Dívala se na něho a&#160;usmívala se trochu, nebyl to výsměšný úsměv, spíš chápající nebo dokonce láskyplný.</p>
			<p class="MLP_text ParaOverride-1">Byl opět v&#160;předsíni, dveře do druhé místnosti nechal předtím trochu pootevřené, ale v&#160;tom kumbále byla taková tma, že se nedalo zahlédnout nic kromě cípu bílého prostěradla.</p>
			<p class="MLP_text ParaOverride-1">Dbal vždycky o&#160;svoji důstojnost, když vstupoval do třídy, vyžadoval, aby všichni stáli v&#160;naprostém pozoru, a&#160;také žádal úplné ticho, a&#160;jeho děti, kdykoliv chtěly vstoupit do jeho pokoje, musely zaklepat a&#160;ještě potom, když zavolal dále, zeptat se: Dovolíš, otče?</p>
			<p class="MLP_text ParaOverride-1">Teď se zvolna sesouval na kolena a&#160;dlaně. V&#160;pokleku se ještě zarazil a&#160;vyhrnul si pozorně rukávy. Dělám to pro dobrou věc, uvažoval. Ten člověk, ten ubohý člověk se nejspíš zbláznil ze svého utrpení a&#160;žádá si právě toto, právě toto mu uleví, jako jinému uleví modlitba anebo stisk ruky blízkého člověka.</p>
			<p class="MLP_text ParaOverride-1">Z&#160;pokoje, odkud před chvílí vyšel, opět zazněla hudba, ale teď to nebyl žádný beat, ale jakási varhanní skladba, snad dokonce Bach, byl potěšen, že právě v&#160;této chvíli znějí tak velebné tóny, sesul se na přední tlapy, potom nadzvedl bradu a&#160;jeho oči se nyní upíraly k&#160;namodralému světlu, k&#160;tomu oprýskanému měsíci, a&#160;zaštěkal, jako štěkával v&#160;dětství za ploty na cizí psy, jako štěkával na své děti, když byly ještě malé.</p>
			<p class="MLP_text ParaOverride-1">Slyšel to zaštěknutí, jako by ani nevyšlo z&#160;jeho úst. Zamrazilo ho téměř z&#160;toho dokonale zvířecího zvuku a&#160;na všech čtyřech čekal, zda se ten zvuk neozve ještě jednou. Ale v&#160;předsíni teď bylo ticho narušované, anebo ještě spíš násobené zvukem varhan.</p>
			<p class="MLP_text ParaOverride-1">Pokusil se vstát. Hlava se mu točila a&#160;také žaludek se mu houpal. Otevřel poslední, dosud neotvírané dveře. Záchodová mísa byla otlučená a&#160;prkýnko utržené. Opřel se zády o&#160;zeď a&#160;předklonil se. Chvíli se pohupoval v&#160;kolenou. Drát, vzpomněl si, chtěl drát. A&#160;já mu zaštěkal. Leovi. Smál se tiše. Třeba mi taky jednou někdo zaštěká, až budu to…</p>
			<p class="MLP_text ParaOverride-1">Ležela na posteli a&#160;měla zavřené oči, když vstoupil. Otřel si ústa. Všiml si, že pod očima má stíny, hluboké a&#160;temné stíny jako člověk, který je zcela unaven, jako na pokraji vyčerpání. Viděl ji na okamžik zcela jasně jakoby osvícenou prudkým slunečním světlem a&#160;připadala mu krásná, potom se vše rozostřilo a&#160;rozhoupalo, musil se rukou podržet stolu. „Kláro, zaštěkal jsem,“ ohlásil jí.</p>
			<p class="MLP_text ParaOverride-1">Otevřela oči a&#160;usmála se na něj. „Tak na to nemyslete.“</p>
			<p class="MLP_text ParaOverride-1">„Posloužil jsem mu,“ řekl, „když jsi ho milovala,“ a&#160;došel k&#160;posteli a&#160;posadil se.</p>
			<p class="MLP_text ParaOverride-1">„Teď usne,“ řekla tiše, „a my budeme mít konečně klid.“</p>
			<p class="MLP_text ParaOverride-1">„Já nevím,“ řekl, „já nevím, Kláro!“</p>
			<p class="MLP_text ParaOverride-1">Klubko drátu leželo dosud uprostřed místnosti, bylo to vlastně docela malé klubko, nechápal, proč mu tak vadilo.</p>
			<p class="MLP_text ParaOverride-1">Po dlani mu stále ještě stékala krev, vzala ho za ruku a&#160;stiskla mu ji.</p>
			<p class="MLP_text ParaOverride-1">Všiml si opět jejích uštvaných očí, noc se zvolna blížila vrcholu, byli stále spolu, žili tu noc spolu a&#160;on si posledním zbytkem zkormoucené a&#160;uvláčené bdělosti uvědomil, že na tuto noc nezapomene, nezapomene dokonce ani na tu dívku vedle sebe, a&#160;pocítil znovu náhlou a&#160;nečekanou něhu k&#160;ní. „Miluješ mě?“ zeptal se.</p>
			<p class="MLP_text ParaOverride-1">„Miluju tě,“ řekla. „Miluju tě, žes sem za mnou přišel, žes tu se mnou zůstal, za to tě miluju.“</p>
			<p class="MLP_text ParaOverride-1">„Kláro,“ řekl téměř s&#160;úžasem, „ty mě miluješ teď ještě, po tom všem?“</p>
			<p class="MLP_text ParaOverride-1">„Líbej mě,“ řekla, „jsem ráda, žes přišel. Žes tu se mnou tuhle noc.“</p>
			<p class="MLP_text ParaOverride-1">„Ano, já tu jsem s&#160;tebou,“ řekl ještě, stále s&#160;úžasem. Bylo to opravdu tak, teď tu byl s&#160;ní a&#160;vše ostatní se vzdálilo, nejvíc se vzdálil jeho předešlý život, jako by od něho byl oddělen vzdáleností mnoha let, a&#160;nemyslel teď na nic, tak to mělo být, tak to po něm celou dobu chtěla, nemyslel na ten večer, na ten pokoj, na prázdné klece, na toho člověka vedle, na lékaře, který nepřišel s&#160;injekcí, na ženu v&#160;županu, na podivné telefony, nemyslel na nic z&#160;toho, nic z&#160;toho nebylo jeho starostí, vznášel se v&#160;prázdnu téměř blaženém a&#160;líbal ji v&#160;tichu, které se kolem něho i&#160;v&#160;něm rozhostilo, a&#160;miloval se s&#160;ní v&#160;tom tichu, v&#160;němž slyšel její sténání a&#160;svůj dech a&#160;potom okamžitě usnul.</p>
			<p class="MLP_text ParaOverride-1">Spal jen několik minut, snad jen několik vteřin; když se vzbudil, ležela bezvládně po jeho boku, její oči byly obklíčeny stále stejnými stíny; žárovka nad postelí svítila.</p>
			<p class="MLP_text ParaOverride-1">Vstal. Rukávy u&#160;košile měl stále ještě vyhrnuté. Spustil je opatr­ně, potom si oblékl kalhoty a&#160;sako. Rukáv byl natržený, bude ho muset zašít, byly to jeho nejlepší šaty. Obešel klubko drátu a&#160;plížil se ke dveřím.</p>
			<p class="MLP_text ParaOverride-1">„Už jdete?“ zeptala se za ním.</p>
			<p class="MLP_text ParaOverride-1">Otočil se. „Už budu muset, Kláro.“</p>
			<p class="MLP_text ParaOverride-1">„Je tu ticho,“ natáhla se k&#160;tranzistoru na poličce.</p>
			<p class="MLP_text ParaOverride-1">Už zase hrála ta nesnesitelná hudba. Stál několik kroků ode dveří, v&#160;hrdle ho pálila žízeň. Vzal jednu ze sklenic a&#160;napustil si vodu.</p>
			<p class="MLP_text ParaOverride-1">„Tehdy v&#160;tom hotelu,“ hovořila tiše, „jak hrála celou noc hudba, tam jsme se neopustili ani na minutu. Tam jsme byli pořád spolu a&#160;chodil tam takový černý Řek, pořád se na mě díval, když jsme tančili. Jen seděl <span class="CharOverride-5">za</span> stolkem a&#160;díval se. Pak se rvali. Strašně se rvali ti dva pánové, až mu ten Řek rozsek ruku. Dýkou, až krev stříkala. Tam měli všechno bílý&#160;– zdi i&#160;stolky a&#160;židle potažené bílou kůží. Všechno pak bylo od krve… A&#160;teď,“ řekla, „a teď… Je tam ticho, nezdá se vám, že je tam ticho?“</p>
			<p class="MLP_text ParaOverride-1">Uvědomil si, že k&#160;němu znovu doléhá strach. Ale teď už tu nemá co dělat, teď už nebude čekat&#160;– ani minutu.</p>
			<p class="MLP_text ParaOverride-1">„To byl on, co tam byl s&#160;tebou?“ zeptal se.</p>
			<p class="MLP_text ParaOverride-1">„Už je to dávno,“ řekla.</p>
			<p class="MLP_text ParaOverride-1">„Zač ho vlastně zavřeli, Kláro,“ zeptal se.</p>
			<p class="MLP_text ParaOverride-1">„Doktor říkal, že možná dneska v&#160;noci,“ vzdychla, „že dneska v&#160;noci.“</p>
			<p class="MLP_text ParaOverride-1">„Co dneska v&#160;noci?“ zeptal se, ačkoliv pochopil, co dneska v&#160;noci.</p>
			<p class="MLP_text ParaOverride-1">„Nezdá se vám, že je tam ticho?“ zeptala se.</p>
			<p class="MLP_text ParaOverride-1">„Nemysli na to,“ řekl rychle. „A&#160;spi!“</p>
			<p class="MLP_text ParaOverride-1">Otevřel dveře do předsíně. „Tak já tedy, Kláro…“ Oblékal si spěšně kabát. Potom si nasadil svůj staromódní klobouk. Byl už připraven k&#160;odchodu. Dveře do toho kumbálku byly stále pootevřeny, ustrnul na okamžik a&#160;bedlivě naslouchal. Ticho tam bylo úplné a&#160;ničím nerušené. Zhrozil se.</p>
			<p class="MLP_text ParaOverride-1">Vrátil se do pokoje. „Kláro,“ řekl, „já už tedy jdu. Je skoro ráno.“</p>
			<p class="MLP_text ParaOverride-1">„Tak jděte,“ řekla. „Budu se za vás modlit.“</p>
			<p class="MLP_text ParaOverride-1">„Kláro,“ řekl ještě, „Kláro, jestli se mu něco stalo, a&#160;kdyby se pak někdo ptal… Nebyl jsem tady. Ty přece víš, neznám toho člověka, nikdy jsem ho neviděl. To ty ses s&#160;ním milovala. Netušil jsem nic, když jsi mě sem vedla. Já s&#160;tím nemám nic společného.“</p>
			<p class="MLP_text ParaOverride-1">Ležela nehnutě na posteli, teprve teď si všiml, jak ubohé jsou povlaky peřin, záplatované a&#160;zaprané do šedivosti. Ležela a&#160;měla zavřené oči. „Je tu ticho,“ řekla, ačkoliv rádio za její hlavou vyřvávalo píseň. „Nechci to ticho, nechci ho.“ Vstala a&#160;došla k&#160;druhému přijímači a&#160;zapnula jej také. Melodie se nesmyslně a&#160;bolestně zkřížily. Bylo to strašné.</p>
			<p class="MLP_text ParaOverride-1">Nikdo o&#160;mně neví, opakoval si, s&#160;nikým jsem nemluvil, ani v&#160;tom telefonu. Nebyl jsem tady. Vyšel po špičkách do předsíně a&#160;otevřel dveře do chodby. Byla prázdná. Nikdo ho neviděl. Nebyl tady. Nikdy tady nebyl.</p>
			<p class="MLP_dopis_podpis_-I- ParaOverride-1"><span class="CharOverride-1">(1968)</span></p>
		</div>
</body>
</html>