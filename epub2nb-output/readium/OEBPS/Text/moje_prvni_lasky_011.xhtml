<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>moje_prvni_lasky-8</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="moje_prvni_lasky-8" xml:lang="cs-CZ">
		<div class="Z-kladn--textový-r-meček">
			<p id="_idParaDest-7" class="MLP_uroven2_kapitola ParaOverride-1"><span class="CharOverride-1">Lingula</span></p>
			<p class="MLP_uroven3_nadpis ParaOverride-2"><span class="CharOverride-1">1</span></p>
			<p class="MLP_text_bez1radku_-0-12- ParaOverride-1">Menza byla dlouhá a&#160;bezútěšná, hluboko v&#160;podzemí a&#160;její stěny, kromě zadní skleněné, měly jen slepé výklenky místo oken. Menzovní výbor se sice snažil zastřít jejich pustotu ručně malovaným desaterem:</p>
			<p class="MLP_text_uprostred_-B- ParaOverride-1"><span class="CharOverride-4">NEPOLIJEŠ!<br/>NEZANECHÁŠ NÁDOBÍ ŠPINAVÉHO!<br/>NEZAKOUŘÍŠ! …</span></p>
			<p class="MLP_text_bez1radku_-12-0- ParaOverride-1">ale sál tím příliš nezvlídněl a&#160;Tomáš i&#160;s&#160;kamarády nosili své obědy až ke skleněné stěně. Bylo tu více vzduchu, víc světla a&#160;stolek pod posledním článkem desatera měl jednu nohu kratší, nikdo u&#160;něho nesedal, a&#160;hodil se proto výborně k&#160;odkládání kabátů, aktovek a&#160;talířů od polévky.</p>
			<p class="MLP_text_-0-12- ParaOverride-1">Zvykli si na toto místo, poslední stolek v&#160;druhé řadě, vystřihli z&#160;papíru velkého štíra, na něj napsali:</p>
			<p class="MLP_text_uprostred_-B- ParaOverride-1"><span class="CharOverride-4">BIOLOGIE&#160;– REZERVOVÁNO!</span></p>
			<p class="MLP_text_-12-0- ParaOverride-1">Hned za skleněnou stěnou ležela malá zahrádka, dva keře modrého bezu, nízký akát, bílá magnólie a&#160;zlatý déšť, hnízdili tu kosi a&#160;párek hrdliček. Nevšímali si toho příliš, jenom ptákům v&#160;zimě házeli zbytky z&#160;talířů a&#160;jednoho dne skoro s&#160;podivem zjistili, že zatímco studovali kmen Nematoda, akátu vyrašily první lístky.</p>
			<p class="MLP_text ParaOverride-1">Když rozkvetl bez, u&#160;stolku s&#160;kratší nohou se objevila cizí dívka&#160;– skoro bílé vlasy vysoko vyčesané, olivové oči pod tmavým obočím, dlouhý krk. Seděla vzpřímená jako figurína a&#160;v&#160;štíhlých prstech držela příbor s&#160;takovou elegancí, jako by seděla v&#160;Internacionálu anebo před filmovou kamerou.</p>
			<p class="MLP_text_-0-12- ParaOverride-1">Po celou dobu, kdy jedla, z&#160;ní téměř nespustili pohled a&#160;za celou tu dobu na ně ona ani jednou nepohlédla, jako by ani nevěděla, že vedle ní někdo sedí a&#160;že nad hlavou jí visí desáté přikázání:</p>
			<p class="MLP_text_uprostred_-B- ParaOverride-1"><span class="CharOverride-4">BUĎ PŘÍVĚTIVÝ K&#160;SOUDRUHŮM!</span></p>
			<p class="MLP_text_-12-0- ParaOverride-1">Když dojedla, otřela si ústa kapesníčkem, její pohled tkvěl přitom dokonale v&#160;prázdnu; potom vstala, na okamžik se ohlédla, teď si jich musela všimnout, ale nedala nic najevo a&#160;odběhla na vysokých tenkých podpatcích krátkými krůčky dokonalé sekretářky.</p>
			<p class="MLP_text ParaOverride-1">„Od filmu!“ otipovali ji.</p>
			<p class="MLP_text ParaOverride-1">Potom seděli déle, nežli mívali ve zvyku sedat, a&#160;plácali o&#160;té dívce: nohy, boky, ňadra a&#160;oči. Nemohli ji jen tak nechat. Toho času byl jediný z&#160;nich volný Tomáš, připadl tedy ten úkol jemu, i&#160;když se shodli, že to bude nejspíš nad jeho schopnosti.</p>
			<p class="MLP_text ParaOverride-1">Druhý den ji uviděli už z&#160;dálky. Seděla u&#160;stejného stolku, proti ní chlapík&#160;– nejmíň o&#160;třicet let starší&#160;– skoro plešatý, na rozpláclém nose módní brejličky, cíp límečku mu trčel vzhůru, vyhlížel zcela tuctově.</p>
			<p class="MLP_text ParaOverride-1">Ona jedla jako vévodkyně z&#160;Monmouthu, on hlasitě srkal polévku, skloněný až skoro do talíře.</p>
			<p class="MLP_text ParaOverride-1">„Chutná ti tu?“ slyšeli ho.</p>
			<p class="MLP_text ParaOverride-1">„Ano!“</p>
			<p class="MLP_text ParaOverride-1">Potom ti dva dlouho mlčeli, až se ona zeptala:</p>
			<p class="MLP_text ParaOverride-1">„A&#160;tobě?“</p>
			<p class="MLP_text ParaOverride-1">„To víš, když jsem tu s&#160;tebou!“ Přestal jíst a&#160;vycenil v&#160;úsměvu zahnědlé zuby.</p>
			<p class="MLP_text ParaOverride-1">„Nech toho, nemám ráda ty řeči.“ Už mlčeli až do konce oběda. Potom on vzal špinavé nádobí a&#160;odnášel je a&#160;všichni gratulovali Tomášovi, protože proti tomuhle nemohl být bez naděje.</p>
			<p class="MLP_text ParaOverride-1">Do dvou dnů zjistili, že ten mužík přednáší rodinné právo, je rozvedený a&#160;má dvoubarevného spartaka, o&#160;ní však nezjistili nic. Nikdo ji neznal a&#160;nikdo ji předtím neviděl, nestudovala zřejmě, patřila jenom k&#160;tomu právníkovi a&#160;také už se od toho dne objevovala jenom s&#160;ním.</p>
			<p class="MLP_text ParaOverride-1">Zvykli si na ni a&#160;přestali poslouchat, co ti dva u&#160;sousedního stolu mluví. Ostatně mlčeli skoro pořád, on byl stále stejně nevzhledný a&#160;ona stále stejně dokonalá; když dojedli, on odnášel špinavé talíře a&#160;ona zůstávala ještě několik okamžiků sedět a&#160;sledovala ho nepřítomným pohledem. Pak odešla za ním a&#160;po schodech už stoupali spolu.</p>
			<p class="MLP_text ParaOverride-1">Říkali jí Tomášova holka. Byl v&#160;tom přátelský výsměch&#160;– už mu ji přisoudili a&#160;také on sám si ji přisoudil, ale zatím s&#160;ní nepromluvil ani slovo. Ten člověk se od ní totiž nehnul a&#160;také ona nikdy nezavdala příčinu, aby ji Tomáš mohl oslovit. Už vlastně nikdo ani nečekal, že ji osloví, jenom on na to myslel a&#160;představoval si chvíli, kdy to udělá, a&#160;protože v&#160;duchu to bylo všechno velmi snadné, představoval si i&#160;všechny ostatní chvíle: seděli proti sobě na terase Bruselu&#160;– hudba, půlnoční parket, její široce rozevřené oči, široké rty, líbal ji při tanci a&#160;pak pod obloukem mostu a&#160;v&#160;průjezdu domu, v&#160;němž bydlela, a&#160;ještě ve dveřích, a&#160;líbal ji na neznámé židli tam uvnitř a&#160;pak se milovali na neznámém gauči&#160;– dlouhý posedlý okamžik. Potom se opět vracel k&#160;začátku.</p>
			<p class="MLP_text ParaOverride-1">„Co děláte dneska odpoledne? Nabízí se vám totiž ohromná možnost strávit je ve společnosti velmi zajímavého muže.“ To se nehodilo. Na to by mu <span class="CharOverride-5">ona</span> vůbec neodpověděla.</p>
			<p class="MLP_text ParaOverride-1">Čučel do skript. Rody Fasciola, Opisthorchis, srdčitá těla se dvěma přísavkami.</p>
			<p class="MLP_text ParaOverride-1">„<span class="MLP_znak_kurziva_11b CharOverride-1">Jste jako utkaná z&#160;mořské pěny</span>. Dovolíte, abych se na vás chvilku díval? Jenom chvíli. A&#160;jenom díval!“ To by určitě neodmítla. Jenže by to vypadalo, jako bych se z&#160;ní úplně pomátl.</p>
			<p class="MLP_text ParaOverride-1">„Máte hlavu jako Upupa epops.“</p>
			<p class="MLP_text ParaOverride-1">„Jako co?“</p>
			<p class="MLP_text ParaOverride-1">„Upupa epops!“</p>
			<p class="MLP_text ParaOverride-1">Trochu rozpačitého smíchu.</p>
			<p class="MLP_text ParaOverride-1">„To je pták. S&#160;nádhernou hlavou. I&#160;když nic ve srovnání s&#160;vaší!“ Tohle vypadalo slibně.</p>
			<p class="MLP_text ParaOverride-1">Přednášky skončily, nechodili už společně na oběd, některý den vůbec nevypadli z&#160;koleje a&#160;živili se chlebem, treskou v&#160;tomatě, makovou buchtou a&#160;nakládanými ryzci od maminky, žvanili přitom o&#160;čtyřech rysech dialektiky, o&#160;nešťastné Belindě Lee, o&#160;Semaforu, že Fuchs, když vyhazoval posledně od zápočtů, řval tak, až uklízečka o&#160;patro níž upustila baňku s&#160;velkolepým exemplářem čínského kraba, krab i&#160;s&#160;lihem si to tekl po podlaze jako živý, bába z&#160;toho mohla mít smrt.</p>
			<p class="MLP_text ParaOverride-1">Potom už do zkoušky zbýval jenom den a&#160;noc, žvýkali zvolna a&#160;mleli přitom v&#160;duchu rozdělení červů, dostal se zrovna k&#160;řádu Brachiopoda, nesmyslní mořští červíci, které nejspíš nikdy nespatří; možná že právě dneska přišla sama, mohlo by to být ohromné vytržení z&#160;té červavé nudy! Ale den před zkouškou?</p>
			<p class="MLP_text ParaOverride-1">Šel se alespoň oholit, pak si vyčistil boty, konečně do menzy bylo jen dvacet minut, oblékl si novou košili, vypadal v&#160;ní docela zajímavě, kdyby si ještě půjčil stříbrný zapalovač&#160;– prachy měl, celou stovku schovanou pro mimořádné případy.</p>
			<p class="MLP_text ParaOverride-1">Den byl nesnesitelně horký, potil se v&#160;nacpané tramvaji, spílal si pitomců a&#160;byl odhodlán, že pokud ji tam vůbec zastihne, osloví ji, i&#160;kdyby s&#160;ní seděl u&#160;stolu děkan.</p>
			<p class="MLP_text ParaOverride-1">Uviděl ji už z&#160;dálky, jasně zelená blůza, bílé vlasy, seděla za kývavým stolem, židle proti ní byla prázdná.</p>
			<p class="MLP_text ParaOverride-1">Vyzvedl si rychle oběd a&#160;propletl se s&#160;talíři k&#160;ní.</p>
			<p class="MLP_text ParaOverride-1">V&#160;širokém výstřihu bronzový řetěz s&#160;ozdobnou mincí, hladká, velice jemná a&#160;hladká pleť. „Je tu volno?“</p>
			<p class="MLP_text ParaOverride-1">Vzhlédla překvapeně. „Pozor,“ řekla, „vyléváte si polívku!“</p>
			<p class="MLP_text ParaOverride-1">Snažil se jíst s&#160;grácií jako ona, ale měla před ním náskok, zbývala mu na talíři ještě polovina knedlíků, když dojedla. Musel rychle něco podniknout. „Jste tu dneska sama?“ Taková pitomost. Taková nejvšednější pitomost. „Je asi u&#160;zkoušek, že jo?“ dodal rychle.</p>
			<p class="MLP_text ParaOverride-1">„Nevím!“ Složila talíře na sebe a&#160;vstala.</p>
			<p class="MLP_text ParaOverride-1">„Počkejte,“ vyhrkl. „Co byste řekla malé odpolední procházce?“</p>
			<p class="MLP_text ParaOverride-1">„Čemu?“</p>
			<p class="MLP_text ParaOverride-1">„Co byste jinak dělala dneska odpoledne?“</p>
			<p class="MLP_text ParaOverride-1">„Šla na ryby!“</p>
			<p class="MLP_text ParaOverride-1">Trochu mu vyrazila dech. „To není žádná zábava,“ namítl chabě.</p>
			<p class="MLP_text ParaOverride-1">„A&#160;co byste mi nabídl vy?“</p>
			<p class="MLP_text ParaOverride-1">„Něco, co jste ještě nezažila. Nezapomenutelný večer!“</p>
			<p class="MLP_text ParaOverride-1">„Mluvil jste předtím o&#160;odpoledni.“ Pak vzala do jedné ruky talíře, do druhé kabelku a&#160;odcházela krátkými krůčky dokonalé sekretářky.</p>
			<p class="MLP_text ParaOverride-1">Běžel za ní&#160;– po schodech a&#160;pak po horké přeplněné ulici, taková příležitost se už nikdy nevrátí, usilovně se snažil vymyslet něco chytrého, něco vtipného, něco lehounce ironického, něco podmanivě sebevědomého&#160;– a&#160;mlčel.</p>
			<p class="MLP_text ParaOverride-1">Na křižovatce svítila červená. „No tak co,“ dívala se upřeně na světlo. „Budeme mít ještě dlouho společnou cestu?“</p>
			<p class="MLP_text ParaOverride-1">„Pořád,“ řekl beznadějně, „ledaže byste mě chtěla úplně zničit!“</p>
			<p class="MLP_text ParaOverride-1">Přešli křižovatku, od Prašné brány přijížděl taxík. Zamávala velmi rezolutně.</p>
			<p class="MLP_text ParaOverride-1">Taxikář se naklonil dozadu a&#160;nedbale pootevřel dvířka.</p>
			<p class="MLP_text ParaOverride-1">Přiskočil rychle a&#160;podržel je zvenčí.</p>
			<p class="MLP_text ParaOverride-1">„Kam to bude?“ zeptal se muž za volantem.</p>
			<p class="MLP_text ParaOverride-1">„Ke Zlaté studni,“ řekl ještě zvenčí. Potom vklouzl rychle dovnitř a&#160;vůz se rozjel.</p>
			<p class="MLP_text ParaOverride-1">Dívala se upjatě před sebe: cítil teď slabou šeříkovou vůni, byl nadšen svou vlastní drzostí; tohle muselo zapůsobit. Vždycky je lepší jednat, nežli zbytečně žvanit.</p>
			<p class="MLP_text ParaOverride-1">Auto přejelo most a&#160;několikrát se zakroutilo úzkými uličkami: „Šestnáct korun!“ oznámil muž za volantem a&#160;rychle smazal čísla.</p>
			<p class="MLP_text ParaOverride-1">„Děkuju za svezení,“ řekla. „Myslím, že v&#160;drzosti jste skutečně dost svérázný!“</p>
			<p class="MLP_text ParaOverride-1">Zalichotilo mu to. „Tak pojďte nahoru! Přece tu nebudeme stát.“</p>
			<p class="MLP_text ParaOverride-1">„Neobyčejné odpoledne,“ řekla pohrdavě. „Sedět na terase a&#160;čumět na stověžatou. K&#160;tomu dvě deci vína a&#160;vy! Nic lepšího jste nevymyslel?“</p>
			<p class="MLP_text ParaOverride-1">„Vymyslel bych. Ale nedala jste mi čas.“</p>
			<p class="MLP_text ParaOverride-1">„Máte ho teď!“</p>
			<p class="MLP_text ParaOverride-1">„Dobře. Vymyslím něco úplně originálního. Ale teď si půjdeme sednout nahoru!“</p>
			<p class="MLP_text ParaOverride-1">Vystoupali po sto šesti schodech, přivolal číšníka a&#160;velmi nedbale objednal láhev šampaňského, aspoň poznám, jakou to má chuť.</p>
			<p class="MLP_text ParaOverride-1">Město bylo skutečně krásné, několik oken se ohnivě lesklo, malé, starodávné tramvaje se bezhlese sunuly po dalekém nábřeží, věže patřičně čněly a&#160;nad staletou historií visel nehistorický oblak dýmu a&#160;výfukových plynů.</p>
			<p class="MLP_text ParaOverride-1">„Mohli bychom se představit,“ navrhl.</p>
			<p class="MLP_text ParaOverride-1">„Ohromně originální začátek,“ řekla. „Co se týká mého jména&#160;– nic vám do něho není. A&#160;vaše mě nezajímá.“</p>
			<p class="MLP_text ParaOverride-1">Byl odhodlaný nedát se zmást. Zvedl tedy pohár. „Jsi zvláštní. Ohromně zvláštní. A&#160;zajímavá.“</p>
			<p class="MLP_text ParaOverride-1">Dívala se mimo něj, přes nízké zábradlí, do tmavých, učouzených střech. „A&#160;teď mi řekni, co vlastně chceš,“ promluvila do prázdna.</p>
			<p class="MLP_text ParaOverride-1">„Vždyť víš, strávit s&#160;tebou odpoledne a&#160;večer!“</p>
			<p class="MLP_text ParaOverride-1">„Jaký by to mělo smysl?“</p>
			<p class="MLP_text ParaOverride-1">„Nevím… Třeba bychom mohli být oba šťastní!“</p>
			<p class="MLP_text ParaOverride-1">„Nech těch řečí! Už jsem to mockrát poslouchala.“</p>
			<p class="MLP_text ParaOverride-1">Mlčeli.</p>
			<p class="MLP_text ParaOverride-1">„Řekneš mi něco o&#160;sobě?“</p>
			<p class="MLP_text ParaOverride-1">„Ne!“</p>
			<p class="MLP_text ParaOverride-1">„Studuješ?“</p>
			<p class="MLP_text ParaOverride-1">Mlčela.</p>
			<p class="MLP_text ParaOverride-1">„A&#160;jeho miluješ?“</p>
			<p class="MLP_text ParaOverride-1">„Nech toho!“</p>
			<p class="MLP_text ParaOverride-1">„Přece nejsi šťastná!“</p>
			<p class="MLP_text ParaOverride-1">„Tohle vykládáš všem a&#160;každá se diví, jak jsi to uhod, co?“</p>
			<p class="MLP_text ParaOverride-1">„Ale ty nejsi. Poznám to!“</p>
			<p class="MLP_text ParaOverride-1">„Nech hned těch řečí. Nebo tě tu nechám sedět.“</p>
			<p class="MLP_text ParaOverride-1">Zaplatil víno. Za spropitné by byly v&#160;menze tři obědy. Zbývalo mu už sotva čtyřicet korun.</p>
			<p class="MLP_text ParaOverride-1">„Teď mě, doufám, propustíš,“ řekla, když sestoupali se schodů. Ale v&#160;té otázce už byla vlastně odpověď. Mohla přece odejít, nemusela se ho vůbec ptát. Bylo na čase nasadit zajímavé téma. Anebo historku. Ale byl teď celé dny zahrabaný v&#160;červech.</p>
			<p class="MLP_text ParaOverride-1">„Nepropustím,“ řekl ledabyle. Loňské zimy málem zahynul na horách. No, trochu to teď dramatizoval, ale zážitek to byl. Jenom jak se nenápadně přehoupnout na zimu? Zeptal se tedy zatím: „Chodíš do Semaforu?“</p>
			<p class="MLP_text ParaOverride-1">„Na tom ti přece nemusí záležet!“</p>
			<p class="MLP_text ParaOverride-1">„Tomu říkám moderní muzika. Dokonce člověku dodá náladu, i&#160;když už si je jistej, že za chvíli bude po něm!“ Tohle byl tedy prvotřídní přechod. Pohlédl na ni kradmo, ale nepostřehl v&#160;jejím obličeji ani stopu zájmu.</p>
			<p class="MLP_text ParaOverride-1">Začal tedy líčit tu strašlivou mlhu, vichřice <span class="MLP_znak_kurziva_11b CharOverride-1">kvílela</span>, krystalky ledu <span class="CharOverride-5">bičovaly</span> tváře, dech <span class="MLP_znak_kurziva_11b CharOverride-1">zmrzal</span> u&#160;úst.</p>
			<p class="MLP_text ParaOverride-1">Šla vedle něho nezúčastněně, soustředěná na chůzi, s&#160;pohledem strnule upřeným před sebe, byly čtyři hodiny odpoledne, chodníky se zaplnily, lidé nabíhali do krámů, uřícené tváře, okouněli před výklady, vráželi do něho, před zmrzlinářstvím se tísnil zástup. Jen málo věcí se mohlo zdát v&#160;této chvíli tak nesmyslných jako kvílení vichřice, sněhové závěje a&#160;nebezpečí hor.</p>
			<p class="MLP_text ParaOverride-1">Několikrát zoufale polkl a&#160;snažil se z&#160;toho vyjít se ctí. Líčil pocity úplného vyčerpání.</p>
			<p class="MLP_text ParaOverride-1">Z&#160;reklamního plakátu se na něj zašklebila jakási herečka. Za ní padalo do propasti červené auto. Vůbec netušil, co to může být za film, ale plakát sliboval italskou veselohru, a&#160;on tedy řekl, že o&#160;ní slyšel a&#160;je to prý velkolepé.</p>
			<p class="MLP_text ParaOverride-1">Trochu se ušklíbla a&#160;on spěchal koupit lístky, bylo už dávno po začátku, naštěstí tohle dílo zřejmě ani začátek nepotřebovalo. Nemohl se vůbec soustředit, snažil se však předstírat, že se baví, chechtal se hlasitě nejpitomějším vtipům, ohlížel se na ni vítězně, pak si uvědomil, že ona se nesměje, její obličej byl podivně strnulý, oči, nepatrně pootevřené, zřejmě nic nevnímaly, ústa jako by jí zkřivilo utrpení.</p>
			<p class="MLP_text ParaOverride-1">Je nějaká divná, řekl si. Možná se jí něco stalo. Něco, o&#160;čem nemám ani tušení. Anebo jemu. Proto nepřišel k&#160;obědu a&#160;ona celou tu dobu myslí na něj. Nějaká tragédie, rozhodl, to by mohlo být docela zajímavé. Bude to chtít takovou dlouhou zámlku, až se mi svěří. <span class="MLP_znak_kurziva_11b CharOverride-1">Víš, včera jsme byli ještě cizí, ale můžeš se na mě spolehnout!</span></p>
			<p class="MLP_text ParaOverride-1">Pak by to ovšem chtělo nějaký čin.</p>
			<p class="MLP_text ParaOverride-1">Jenže jaký čin se dá vymyslet v&#160;tomhle pitomém světě?</p>
			<p class="MLP_text ParaOverride-1">Ledaže bych jel do Šárky, pomyslel si zlostně, a&#160;tam skočil ze skály. Na důkaz lásky. Anebo se vrhl v&#160;šatech do Vltavy. No, pomyslel si, snad vystačím s&#160;docela obyčejnou lavičkou a&#160;s&#160;takovým tím, co se jinak nevypráví. Jak jsem se prvně zamiloval, jak jsem poznal, že táta zahýbá mámě, a&#160;že když mi byly dva roky, bombardovali Prahu. Dostal to sousední barák. Chápeš to? Mohl jsem nebýt, chybělo docela málo, a&#160;teď tu mohlo vedle tebe sedět prázdno.</p>
			<p class="MLP_text ParaOverride-1">Film skončil.</p>
			<p class="MLP_text ParaOverride-1">„Byla to trochu otrava,“ přiznal. „Jestli ses nudila, tak mi to odpusť!“</p>
			<p class="MLP_text ParaOverride-1">„Proč?“ podivila se. „Máš jistě horší věci v&#160;zásobě!“</p>
			<p class="MLP_text ParaOverride-1">„Co myslíš?“</p>
			<p class="MLP_text ParaOverride-1">„Tanec,“ řekla. „Teď mě přece pozveš. Na večeři a&#160;pak tančit. Odhaduju tě tak na Střelák. Na Vltavu nejsi dost nóbl a&#160;v&#160;Luxoru zase nečepujou alkohol. Tam by ses nemoh tvářit ani trochu zhýrale. A&#160;v&#160;Oddycháči hraje jen dechovka.“</p>
			<p class="MLP_text ParaOverride-1">Napadlo ho něco úplně sebevražedného. „Zrovna tam jsem tě chtěl pozvat.“</p>
			<p class="MLP_text ParaOverride-1">„Aha, začínáš být originální.“ Určitě tam nikdy nebyla a&#160;teď se děsila párků a&#160;svátečních tatíků s&#160;dětmi. „Bude to jistě nezapomenutelné,“ řekla, „koupíš mi balónek a&#160;cukrovou vatu?“</p>
			<p class="MLP_text ParaOverride-1">„Všechno, co budeš chtít!“ Byl tam také jen jednou a&#160;zůstala mu matná představa spousty lidí a&#160;strašlivé nudy. Největší nuda je orga­nizovaná zábava; DODRŽUJTE SMĚR ZÁBAVY! Ale snad se tam něco najde, něco, od čeho by se dalo začít! Třeba výstava umělých květin. Nebo večer poezie. Miluješ Holuba? Nebo Morgensterna?</p>
			<p class="MLP_text ParaOverride-1">Tu o&#160;tom červu znáš?</p>
			<p class="MLP_verse_-I-_-12-12- ParaOverride-1"><span class="CharOverride-1">Ukrytý do ulity,<br/>prazvláštní červ si žil…</span></p>
			<p class="MLP_text ParaOverride-1">Víš, jak se rozmnožuje Eunice viridis? Fuj!</p>
			<p class="MLP_text ParaOverride-1">Nastoupili do tramvaje, koupil pro ni jízdenku, zbývalo mu už jenom šestnáct korun čtyřicet haléřů.</p>
			<p class="MLP_text ParaOverride-1">Brána parku byla široce otevřená, proti nim se klátila dvojice, ona měla pomačkané šaty a&#160;ohyzdně zmalovaná ústa, voda tiše vyšlehovala ze zobáků keramických potápek. Zahnuli doprava kolem uzamčeného sportovního paláce, před opuštěnými stánky se válely rozšlapané papírové pohárky, osamělý metař kousek před nimi je vršil v&#160;neúhlednou hromadu. Když šli kolem něho, zvedl hlavu, pokynul k&#160;pustým lavičkám, které se táhly podél záhonů, a&#160;řekl: „To jsou teď časy! Milencové seděj u&#160;televize.“</p>
			<p class="MLP_text ParaOverride-1">Byl mu vděčný za ty milence. „Všichni nejsou stejní, jak vidíte!“</p>
			<p class="MLP_text ParaOverride-1">„Pojď,“ vybídla ho netrpělivě. „Přece tu musí něco být.“</p>
			<p class="MLP_text ParaOverride-1">Cesta byla úhledně sypaná, temné budovy spaly s&#160;beznadějně semknutými okny; opuštěná aréna se stupňovitými sedadly, amfiteátr divadla a&#160;velká kruhová stavba cirkorámy. Z&#160;trávníku vyrůstala bezsmyslná stavba abstraktní sochy z&#160;blýskavého kovu.</p>
			<p class="MLP_text ParaOverride-1">Zastavil se před ní.</p>
			<p class="MLP_text ParaOverride-1">„Jenom to ne,“ řekla rychle. „Nechci mluvit o&#160;umění. Nezajímá mě Miró ani Klee. Nezáleží mi na nich.“</p>
			<p class="MLP_text ParaOverride-1">Otočila se k&#160;němu, do vlasů jí padal poslední sluneční odlesk. Byla v&#160;té chvíli velmi krásná a&#160;on zapomněl, co chtěl říci, a&#160;myslel jen na to, že se snad budou milovat.</p>
			<p class="MLP_text ParaOverride-1">„A&#160;na čem ti vlastně záleží?“ zeptal se.</p>
			<p class="MLP_text ParaOverride-1">„Pojď,“ řekla, „něco se tu přece musí dít.“</p>
			<p class="MLP_text ParaOverride-1">„To je právě to. Tady se nic neděje. A&#160;na čem ti teda záleží?“</p>
			<p class="MLP_text ParaOverride-1">„Na tobě ne,“ odsekla, „když to chceš pořád slyšet.“</p>
			<p class="MLP_text ParaOverride-1">„To mně na tobě jo! Protože tě miluju.“</p>
			<p class="MLP_text ParaOverride-1">„Nech toho! Nech těch řečí!“</p>
			<p class="MLP_text ParaOverride-1">„Měl jsem pár holek, a&#160;jednu jsem měl skutečně rád.“</p>
			<p class="MLP_text ParaOverride-1">„A&#160;co?“</p>
			<p class="MLP_text ParaOverride-1">„Nechala mě… To byla ta první… Myslel jsem, že už nebudu mít žádnou tak rád. Ale tebe budu mít víc!“</p>
			<p class="MLP_text ParaOverride-1">Z&#160;dálky sem doléhala dechovka a&#160;rachot vagonů z&#160;nádraží a&#160;zvonění tramvají, a&#160;to všechno ještě prohlubovalo ticho tady. A&#160;oni dva tu byli docela sami na nesmírném pohřebišti zábavy. Zastavil se u&#160;jedné z&#160;laviček. „Sedneme si?“</p>
			<p class="MLP_text ParaOverride-1">Položila mezi něho a&#160;sebe kabelku a&#160;pokusila se stáhnout si sukni přes kolena.</p>
			<p class="MLP_text ParaOverride-1">„Myslel jsem to vážně,“ řekl.</p>
			<p class="MLP_text ParaOverride-1">Hladila prsty kůži kabelky, dotkla se přitom jeho ruky, snad to udělala schválně; kdyby teď váhal, musela by si myslet, že je nějaké jehně, přikryl ty prsty dlaní. Na okamžik ho ovládlo vzrušení z&#160;dotyku. Když tu ruku nedá pryč, obejmu ji. Cítil stále větší vzrušení, pod nímž velmi hluboko se chystalo zklamání: že všechno šlo tak snadno, že ona není tak zvláštní, tak nedostupná, tak vznešená, že by tu mohla sedět s&#160;kýmkoliv, že je jako všechny&#160;– <span class="MLP_znak_kurziva_11b CharOverride-1">stejná</span>.</p>
			<p class="MLP_text ParaOverride-1">Vyprostila ruku a&#160;položila si obě dlaně na kolena, nedívala se na něho, po náspu duněl vlak; její pomalý a&#160;klidný dech; pohlédl jí do tváře, teď nebyla strnulá, jen plná únavy.</p>
			<p class="MLP_text ParaOverride-1">„Copak se nikdy nic nestane?“ zeptala se.</p>
			<p class="MLP_text ParaOverride-1">„Co by se mělo stát?“</p>
			<p class="MLP_text ParaOverride-1">„Něco velkého. Nějaký pohyb. Nebude už nikdy revoluce?“</p>
			<p class="MLP_text ParaOverride-1">„Revoluce? Vždyť ta už byla!“</p>
			<p class="MLP_text ParaOverride-1">„Já nemyslím takovou,“ řekla zlostně.</p>
			<p class="MLP_text ParaOverride-1">„A&#160;jakou tedy?“</p>
			<p class="MLP_text ParaOverride-1">„Takový pohyb,“ řekla. „Útěk, křik. A&#160;na velkém schodišti by se hrálo divadlo. Jen tak pod širým nebem.“</p>
			<p class="MLP_text ParaOverride-1">„A&#160;to by bylo všechno?“</p>
			<p class="MLP_text ParaOverride-1">„Ne,“ na okamžik odříkávala z&#160;jakéhosi cizího textu. „Mohl bys, co chceš. Hrát s&#160;sebou, anebo nehrát. Anebo hrát něco jiného. Jít po těch schodech a&#160;jenom mlčet a&#160;vůbec nic neposlouchat.“</p>
			<p class="MLP_text ParaOverride-1">Nerozuměl jí. Asi nedovedla přesně povědět, co chtěla, s&#160;tím už se musí u&#160;žen počítat. Ale v&#160;jejím hlase bylo něco dráždivě tesklivého, tomu rozuměl.</p>
			<p class="MLP_text ParaOverride-1">„Jak ti mám říkat?“</p>
			<p class="MLP_text ParaOverride-1">„Co…? Už zase… Nech toho!“</p>
			<p class="MLP_text ParaOverride-1">„Ale nějak ti musím říkat!“</p>
			<p class="MLP_text ParaOverride-1">„Tak si něco vymysli!“ Byla opět úplně a&#160;povzneseně vzdálená. Ovládla ho zlost. „Dobře. Už jsem si vymyslel. Třeba Lingula.“</p>
			<p class="MLP_text ParaOverride-1">„Co?“</p>
			<p class="MLP_text ParaOverride-1">„Lingulo!“</p>
			<p class="MLP_text ParaOverride-1">„Jak chceš,“ řekla lhostejně.</p>
			<p class="MLP_text ParaOverride-1">Po náspu opět přejel vlak. Dívala se za ním. Jiskry a&#160;svítící okna. Všiml si toho. „Lingulo,“ řekl, „kousek odtud je nádraží. Pojedeme někam!“</p>
			<p class="MLP_text ParaOverride-1">„Kam?“</p>
			<p class="MLP_text ParaOverride-1">„To je přece jedno… Je v&#160;tom pohyb!“</p>
			<p class="MLP_text ParaOverride-1">Pokrčila rameny.</p>
			<p class="MLP_text ParaOverride-1">Vstali a&#160;vraceli se. Mám už jenom šestnáct korun, uvědomil si. Ale zpátky se vždycky nějak dostaneme.</p>
			<p class="MLP_text ParaOverride-1">U&#160;nádražní pokladny nikdo nestál. Vysypal všechny peníze na přepážku. „Dvakrát za osm dvacet,“ řekl.</p>
			<p class="MLP_text ParaOverride-1">„Co?“</p>
			<p class="MLP_text ParaOverride-1">Uviděl staropanenskou tvář, udivený pohled za brýlemi s&#160;tmavou obroučkou.</p>
			<p class="MLP_text ParaOverride-1">„Dvakrát za osm dvacet,“ opakoval.</p>
			<p class="MLP_text ParaOverride-1">„Kam?“</p>
			<p class="MLP_text ParaOverride-1">„To je jedno,“ řekl. „Nejbližším vlakem.“</p>
			<p class="MLP_text ParaOverride-1">„Vy nevíte, kam jedete?“</p>
			<p class="MLP_text ParaOverride-1">„Ne!“</p>
			<p class="MLP_text ParaOverride-1">„Takové lístky nemám,“ oznámila pokladní. „Můžete mít za sedm osmdesát anebo za osm čtyřicet.“</p>
			<p class="MLP_text ParaOverride-1">Podala mu dva tvrdé kartónky. „Pospěšte si! Za čtyři minuty vám jede vlak,“ řekla.</p>
			<p class="MLP_uroven3_nadpis ParaOverride-1"><span class="CharOverride-1">2</span></p>
			<p class="MLP_text_bez1radku ParaOverride-1">Vůz se měkce pohupoval, za oknem plynula noc. V&#160;kupé seděli čtyři dělníci, tři hráli karty, čtvrtý seděl proti ní, pozoroval ji mlčky a&#160;kouřil.</p>
			<p class="MLP_text ParaOverride-1">Už si ani nepamatovala, kdy naposled jela vlakem.</p>
			<p class="MLP_text ParaOverride-1">Poslední léta měla vždycky známost s&#160;nějakým autem. Samé spartaky, ten poslední se jí líbil nejvíc, dvoubarevný&#160;– červený s&#160;černou střechou, ale chlap byl jako všichni, těch řečí, jezdili vždycky v&#160;sobotu na přehradu, rozvedený, nevěděla ani, proč s&#160;nimi jezdí, spousta chat na strmém svahu, bylo v&#160;nich k&#160;zalknutí vedro dlouho do noci, ale nějak musela přežít neděli, vždycky si ji někdo našel, kdyby aspoň nevedl ty řeči, spali nazí, byl to obyčejný právník, ale miloval lyriku: <span class="MLP_znak_kurziva_11b CharOverride-1">Holčičko, máš oči jako zlatá rybička a&#160;hlavu jako Madona, chtěl bych si tě odnést. Aspoň kousíček, dát si tě na stůl pod sklo</span>, ty řeči, slyšela je ještě v&#160;úplném nočním tichu, nemohla usnout, přála si usnout, ale nemohla, dusila ji ta slova a&#160;přála si, aby už bylo ráno, tak si to přála, že si začala hlasitě šeptat: Bože, ať už je ráno!</p>
			<p class="MLP_text ParaOverride-1">Ten student, co s&#160;ním jela, už dlouho vykládal historky o&#160;nějakém bláznivém profesorovi, dělník naproti ji stále pozoroval. Dívala se na něho také, ale ne do tváře; měl hubený žilnatý krk jako podivnou krajinu zvrásněnou oblými vrchy a&#160;proláklinami: v&#160;jedné z&#160;nich spočívala&#160;– připevněna na tenkém řetízku&#160;– malá mořská mušle.</p>
			<p class="MLP_text ParaOverride-1">Připadlo jí divné, že chlap nosí takovou titěrnost. Snad byl u&#160;moře a&#160;chce, aby si toho lidé všimli.</p>
			<p class="MLP_text ParaOverride-1">Viděl, že ho pozoruje, a&#160;usmál se trochu. Také se usmála. Jenom aby teď nezačal mluvit, lekla se. Nechtěla slyšet žádné řeči. O&#160;sobě, ani o&#160;něm, ani o&#160;životě.</p>
			<p class="MLP_text ParaOverride-1">Vlak zastavoval, rozjížděl se, po uličce dupaly kroky, musela se občas zasmát těm historkám, dělník naproti na ni stále upřeně hleděl: snad stál na břehu moře a&#160;bez hnutí obzíral vlny, snad proto si přivezl tu mušli, že měl rád moře a&#160;chtěl na ně vzpomínat. Na okamžik pohlédla do jeho klidných očí a&#160;uvědomila si, že on ji vlastně ani nevnímá, jenom se na ni dívá a&#160;dívá se přitom možná na moře nebo na svou dceru anebo na nějaký dávný den, ale to všechno vidí v&#160;její tváři.</p>
			<p class="MLP_text ParaOverride-1">Vlak začal brzdit. Dělníci vstávali, ten proti ní si nasadil rádiovku, potom jí pokynul hlavou jako staré známé a&#160;ona odpověděla: Sbohem, tónem, jakým se loučívala se známými.</p>
			<p class="MLP_text ParaOverride-1">Zůstali teď v&#160;kupé sami, jen s&#160;tím studentem, sedl si proti ní, tvářil se unyle. Jako Belmondo. Měl také velké rty a&#160;rovný nos, jenom trochu zhýralosti mu chybělo.</p>
			<p class="MLP_text ParaOverride-1">„Vůbec jsi mě neposlouchala,“ řekl a&#160;snažil se vypadat rozhořčeně. „Ty jsi toho chlapa znala?“</p>
			<p class="MLP_text ParaOverride-1">„Ano.“ V&#160;jeho očích nebylo nic z&#160;klidu tamtoho. Pocítila stesk. Co mě to napadlo? Kam vlastně jedu? Ani nevím, kde budeme spát. Ale na tom konečně nezáleží. Jen aby tam aspoň tekla voda. A&#160;aby předtím hloupě nežvanil. Dívá se jako telátko; proč tak koukáš? Je to ještě kluk, uvědomila si, určitě mladší než já. Jenom se tak tváří. Třeba by to ještě dokázal, napadlo ji. Mít mě rád. Ale k&#160;čemu by bylo zase začínat? Jenom aby to bylo aspoň trochu hezké. Zpod přivřených víček zahlédla míhat se nažloutlé lampičky. „Pojď,“ uslyšela jeho hlas, „už musíme vystupovat!“</p>
			<p class="MLP_text ParaOverride-1">Bylo to malé nádraží, čtyři lampy, pod nimi truhlíky s&#160;pelargoniemi, ospalý výpravčí.</p>
			<p class="MLP_text ParaOverride-1">„Znáš to tady?“</p>
			<p class="MLP_text ParaOverride-1">„Ani ne!“</p>
			<p class="MLP_text ParaOverride-1">Pustili se za lidmi, rozkopanou tmou se dostali k&#160;několika světlům, jedno z&#160;nich patřilo hospodě.</p>
			<p class="MLP_text ParaOverride-1">„Nepozveš mě na večeři?“ zeptala se.</p>
			<p class="MLP_text ParaOverride-1">„Samozřejmě,“ řekl. Ale stál přede dveřmi a&#160;tvářil se zoufale. Konečně si vzpomněla, jak na nádraží vysypával poslední drobné. Sáhla do kabelky, našla malou peněženku a&#160;podala mu ji.</p>
			<p class="MLP_text ParaOverride-1">V&#160;lokále seděli jen tři lesníci s&#160;černým loveckým psem, vedoucí dřepěl u&#160;jejich stolu, zřejmě pili společně, teď společně čuměli na ni. „Hrome,“ řekl kdosi z&#160;nich polohlasně.</p>
			<p class="MLP_text ParaOverride-1">Čtyři buřty a&#160;chleba, sedli si do rohu za stůl s&#160;voskovaným plátnem, nad jejich hlavou říjel jelen dvanácterák na břehu bledě modré řeky.</p>
			<p class="MLP_text ParaOverride-1">Lesníci zvyšovali hlas: „…hnal se s&#160;mordou u&#160;země, najednou, jako když mu sváže běhy, chlupy zježené, nehnul se mi z&#160;místa.“</p>
			<p class="MLP_text ParaOverride-1">Věděla jistě, že přesně tohle už slyšela, dokonce právě v&#160;téhle hospodě, kupodivu i&#160;tady se všechno opakuje, ty tři lesníky s&#160;černým psem. Věděla, že pes narazil na stopu zuřivého kance, kdy to jen slyšela, určitě velmi dávno, ano, vzpomněla si, ještě s&#160;otcem, to tedy muselo být za války anebo první rok po ní, šli po jakési cestě, už se na ni vůbec nepamatovala, potom k&#160;večeru dorazili do téhle hospody a&#160;hned u&#160;dveří seděli ti tři lesníci se psem a&#160;vykládali historku o&#160;kňourovi.</p>
			<p class="MLP_text ParaOverride-1">To je divné, napadlo ji, že tu pořád sedí a&#160;ještě je neomrzela ta historka, ale copak všichni neposloucháme jen několik pořád stejných historek?</p>
			<p class="MLP_text ParaOverride-1">Vedoucí před ně postavil talíře.</p>
			<p class="MLP_text ParaOverride-1">Jedli mlčky, najednou řekl: „Potkalo tě něco smutného, viď?“</p>
			<p class="MLP_text ParaOverride-1">„Ano,“ řekla. „Ty!“ Dala se do smíchu.</p>
			<p class="MLP_text ParaOverride-1">„A&#160;co on?“</p>
			<p class="MLP_text ParaOverride-1">„Kdo?“</p>
			<p class="MLP_text ParaOverride-1">„Však víš!“</p>
			<p class="MLP_text ParaOverride-1">„Á…,“ protáhla. Zapomněla na něj v&#160;téhle chvíli úplně. Jako skoro vždycky, když nebyla právě u&#160;něho.</p>
			<p class="MLP_text ParaOverride-1">„Máš ho ráda?“</p>
			<p class="MLP_text ParaOverride-1">Pokrčila rameny.</p>
			<p class="MLP_text ParaOverride-1">„Přece to musíš vědět!“</p>
			<p class="MLP_text ParaOverride-1">„Nech těch řečí! Aspoň při večeři.“</p>
			<p class="MLP_text ParaOverride-1">Jeden z&#160;lesníků se k&#160;nim blížil se třemi skleničkami. Byl ještě mladý, v&#160;červené tváři chytré oči: „Připijeme si? Na krásu tady slečny!“ Ustrnul nad bronzovou mincí, nebyl s&#160;to zvednout pohled.</p>
			<p class="MLP_text ParaOverride-1">Tehdy také přišel, vzpomněla si. A&#160;nutil mě, abych se napila. Pak se všichni smáli. Asi jsem se šklebila.</p>
			<p class="MLP_text ParaOverride-1">Tehdy mi bylo pět let, uvědomila si, proč to tehdy dělal? Ale teď si byla jista, že ví, proč přišel.</p>
			<p class="MLP_text ParaOverride-1">„Zaplať!“ řekla tiše.</p>
			<p class="MLP_text ParaOverride-1">„Tak se honem napij,“ urazil se lesník, „jinak tě v&#160;noci zastřelím. I&#160;s&#160;tím tvým klukem. Skrz dveře.“ U&#160;jeho stolu se smáli.</p>
			<p class="MLP_text ParaOverride-1">Věděla, že přišel právě pro ten chechtot, a&#160;taky aby si ji mohl prohlédnout a&#160;mohl si pak líp představovat to všechno, co přijde a&#160;co už on nebude vidět.</p>
			<p class="MLP_text ParaOverride-1">Vzala si skleničku a&#160;vypila její obsah jediným sotva znatelným pohybem rtů. Nenáviděla tyhle poslední okamžiky, klíče s&#160;kovovými kroužky a&#160;odcházení a&#160;pohledy v&#160;zádech. „Děkuju vám,“ řekla a&#160;usmála se na lesníka. „Jednou vám to třeba oplatím.“</p>
			<p class="MLP_text ParaOverride-1">Pak si opět sedla, jenom aby nevrzaly postele a&#160;vedoucí aby nedělal řeči a&#160;taky on aby zbytečně nemluvil, aby to bylo aspoň trochu hezké; vrátil se od pultu a&#160;podal jí peněženku.</p>
			<p class="MLP_text ParaOverride-1">Otevřela ji roztržitě, chvíli se přehrabovala v&#160;drobných, najednou si všimla: „Na nocleh nezbylo?“ Znělo to skoro vítězně.</p>
			<p class="MLP_text ParaOverride-1">„Já nevím… Já… Neptal jsem se…“ Pak viděla, jak rudne. Odšoupla židli a&#160;rychle vstala.</p>
			<p class="MLP_text ParaOverride-1">Šli dlouhou ulicí zhasnutých domů, v&#160;zahradách, které míjeli, štěkali psi, ale bylo tu čisté a&#160;konejšivé ticho, bože, tohle jsem ještě nezažila, taková bláznivost. Pak zůstala cesta v&#160;polích, voněly akáty a&#160;světlo přicházelo jenom z&#160;měsíční výše, zvláštní a&#160;nezvyklé.</p>
			<p class="MLP_text ParaOverride-1">„Kam jdeme?“ zeptala se. Pozorovala špičky svých bot a&#160;snažila se rozeznat, jak velmi jsou zničené. „Asi nikam,“ odpověděla si sama. „V&#160;tom to právě vězí, že nikam…“</p>
			<p class="MLP_text ParaOverride-1">Nepostřehl asi posměch. „Jednou, když jsem byl kluk, utekl jsem z&#160;domova,“ začal vykládat. „Ještě s&#160;kamarádem. Nevěděl jsem taky kam. Vzali jsme si spací pytle a&#160;hromadu konzerv…“</p>
			<p class="MLP_text ParaOverride-1">„Ano,“ přerušila ho netrpělivě. „Spali jste v&#160;lese a&#160;houkaly sovy, ale vy jste se nebáli. Potom vás chytli na nádraží v&#160;Jindřichově Hradci. Doma ti ani nenabili, a&#160;tak ses zamiloval. To ti bylo třináct. Do profesorky přírodopisu. Zklamala tě, protože jsi ji nachytal v&#160;kabinetu se ženatým tělocvikářem. Tak jsi napsal první báseň. Bože! Kdybys napsal aspoň nějakou písničku!“</p>
			<p class="MLP_text ParaOverride-1">„Co?“ nepochopil.</p>
			<p class="MLP_text ParaOverride-1">„Písničku,“ opakovala. „Ale to ne. Všichni jste napsali jenom báseň.“</p>
			<p class="MLP_text ParaOverride-1">To „všichni“ neměla asi říkat, dotklo se ho to nejspíš. Mlčel teď a&#160;cesta byla ještě bezcílnější a&#160;tísnivě tichá.</p>
			<p class="MLP_text ParaOverride-1">Konečně se opět ozval: „Proč jsi pořád taková? Nechceš nic slyšet!“ A&#160;když neodpověděla, zeptal se ještě: „Co vlastně děláš?“</p>
			<p class="MLP_text ParaOverride-1">„Nech toho! Přestaň mě vyslýchat!“ Potom řekla: „U&#160;filmu. V&#160;archi­vu. Když to chceš tak moc vědět.“</p>
			<p class="MLP_text ParaOverride-1">„To musí být zajímavé.“</p>
			<p class="MLP_text ParaOverride-1">„Ohromně!“</p>
			<p class="MLP_text ParaOverride-1">Předtím dělala v&#160;účtárně, o&#160;něčem podobném ani nesnila. Čtyři filmy denně. Marlon Brando, Laurence Harwey. Alain Delon, těch polibků, schůzek na nároží, těch toalet, večeří, těch barů, orchestrů, těch hvězd, Cybulski, Marilyn Monroe, May Britt, nedokončené striptýzy a&#160;naznačená znásilnění. Válka, těch hrůz a&#160;šťastných setkání. Detektivové s&#160;pistolemi připravenými k&#160;výstřelu. Zločinci s&#160;pistolemi připravenými k&#160;výstřelu. Střelba. Skoky z&#160;oken, skoky z&#160;mostu, skoky z&#160;hořících domů, skoky přes propasti. Útěky pustý­mi ulicemi, útěky po střechách. Honičky v&#160;parcích, po dálnicích a&#160;slepých cestách. Železničáři, soustružníci a&#160;havíři hledající nové vztahy. Chuligáni. Vražda v&#160;koupelně a&#160;vražda na opuštěné silnici. Mnoho opuštěných cest. Stmívání a&#160;rozednění na opuštěných cestách. Parky. Lavičky v&#160;parcích. Děti a&#160;penzisti a&#160;milenci v&#160;parcích. Ujíždějící vlaky. Světla silnic v&#160;noci. Svět skrze zmoklé okno. Poezie samoty. Poezie deště. Poezie velké roviny. Poezie hor. Poezie neladu. Poezie válečných trosek. Poezie slunce mezi větvemi. Poezie prvního polibku, po němž už nic není. Po němž všechno teprve začíná. Všechno. Znala všechno. Působivost nevyřčených vět. Nedokonaných gest. Působivost náznaku. Dráždivost svlékání zezadu a&#160;odhozené podprsenky. Nahých nohou až po stehna. Nahého krku. Až po ňadra. Dráždivost přikrývané nahoty. Nahoty přikryté dekou. Nahoty přikryté tmou. Přikryté stolem. Nahoty za španělskou stěnou. Za ovinutou osuškou. Za nedopnutým županem.</p>
			<p class="MLP_text ParaOverride-1">Znala všechno. Pověděli jí přesně, proč nemá smysl žít. Pověděli jí přesně, proč má smysl žít.</p>
			<p class="MLP_text ParaOverride-1">„Já se učím o&#160;červech,“ řekl, „a o&#160;takových blbinách. Zítra z&#160;nich dělám zkoušku.“</p>
			<p class="MLP_text ParaOverride-1">Stoupali zvolna do táhlého vrchu, zastavili se až docela nahoře před nízkou zchátralou kapličkou, dolů prudce spadala rozervaná vápencová skála, v&#160;hlubokém údolí řeka, od ní se zdvíhaly temné cestičky. Obzor byl daleký, složený z&#160;několika pásem nočních hor. „Podívej!“ ukázal.</p>
			<p class="MLP_text ParaOverride-1">Byla unavená a&#160;pálila ji chodidla. Měla bych si zout boty, napadlo ji, co to bylo za nápad, jít ven v&#160;jehlách, co to všechno bylo za nápad; stát uprostřed noci na neznámé skále, nikdy by tomu nevěřila, kdyby jí to někdo vyprávěl. „Tak co?“ řekla. „Přece tu nebudeme pořád čumět!“</p>
			<p class="MLP_text ParaOverride-1">Otočil se a&#160;vzal opatrně za rezavou kliku, z&#160;vnitřku kapličky se vyvalil zteplalý vzduch plný vůně dávno zvadlých květů a&#160;vosku.</p>
			<p class="MLP_text ParaOverride-1">Z&#160;oltáře na ně civěla mrtvolná tvář Madonky, na zemi ležel prošlapaný kobereček.</p>
			<p class="MLP_text ParaOverride-1">„Co tady?“</p>
			<p class="MLP_text ParaOverride-1">„Nic,“ řekl. „Vůbec nic. Nebo se chceš modlit?“</p>
			<p class="MLP_text ParaOverride-1">Sedla si unaveně na kobereček, opřela se o&#160;nízký stupeň, na němž stál oltář, kolena skrčila pod bradu a&#160;přivřela oči.</p>
			<p class="MLP_text ParaOverride-1">„Je tu takové divné ticho!“</p>
			<p class="MLP_text ParaOverride-1">„To ti přece vyhovuje, ne?“</p>
			<p class="MLP_text ParaOverride-1">„Ano.“ Ale ticho tady bylo těžší nežli venku, bylo tu místo velké opuštěnosti.</p>
			<p class="MLP_text ParaOverride-1">„Umíš se modlit?“ napadlo jí.</p>
			<p class="MLP_text ParaOverride-1">„Ne!“</p>
			<p class="MLP_text ParaOverride-1">Také ona se neuměla modlit. Ještě kdysi ve válce ji učila babička Otčenáš a&#160;Zdrávas a&#160;sama drmolila naučená slova, sotva začaly houkat sirény a&#160;práskat flak, ale ona se nikdy nemodlila: byly jí teprve tři roky a&#160;pak už od ní nikdo nechtěl, aby se modlila: ani když byla nemocná, ani když se řítil domov a&#160;otec odcházel. Neprosila o&#160;slitování, ani o&#160;pomoc, ani o&#160;pomstu a&#160;pak ani o&#160;požehnání pro nového otce, to už byla velká, deset let. Nikdy se nemodlila ani neprosila, teď jí napadlo, že to musí být zvláštní a&#160;musí to být krásné mít někoho. Ne snad proto, aby se k&#160;němu modlila, ale protože by se k&#160;němu mohla <span class="MLP_znak_kurziva_11b CharOverride-1">obrátit</span> a&#160;mohla se mu svěřit. Už velmi dávno neměla nikoho takového.</p>
			<p class="MLP_text ParaOverride-1">A&#160;k&#160;čemu taky, řekla si zlostně. Darmo se člověk zklame. Ať věříš Bohu, anebo chlapovi anebo čemukoliv, vždycky se nakonec zklameš.</p>
			<p class="MLP_text ParaOverride-1">„Povídej něco!“ řekla nahlas. „Neseď jako mumie!“</p>
			<p class="MLP_text ParaOverride-1">„Nechce se mi!“ odsekl.</p>
			<p class="MLP_text ParaOverride-1">Cítila za sebou voskovou tvář sošky a&#160;vůně zvadlých květů ji lechtivě dráždila. Stál kdesi za ní anebo snad vedle ní, neviděla nic než holou stěnu a&#160;malé okénko, kterým padalo podivné potemnělé světlo. Ale slyšela jeho dech. Rozčiloval ji. „Dovedeš zpívat?“</p>
			<p class="MLP_text ParaOverride-1">„Trochu.“</p>
			<p class="MLP_text ParaOverride-1">„Zpívej něco!“</p>
			<p class="MLP_text ParaOverride-1">„Neumím žádnou <span class="MLP_znak_kurziva_11b CharOverride-1">takovou</span>!“</p>
			<p class="MLP_text ParaOverride-1">„To nevadí!“</p>
			<p class="MLP_text ParaOverride-1">„Nemůžu tady řvát šlágry!“</p>
			<p class="MLP_text ParaOverride-1">„Na tom přece nezáleží.“</p>
			<p class="MLP_text ParaOverride-1">„Nemáš rozum,“ řekl.</p>
			<p class="MLP_text ParaOverride-1">„Tak aspoň nedýchej!“</p>
			<p class="MLP_text ParaOverride-1">„Co?“</p>
			<p class="MLP_text ParaOverride-1">„Jdi pryč. Anebo nedýchej!“</p>
			<p class="MLP_text ParaOverride-1">„Dobře.“</p>
			<p class="MLP_text ParaOverride-1">A&#160;skutečně teď neslyšela nic, jako by náhle zmizel anebo byl mrtev a&#160;ona teď byla docela sama na tomto opuštěném místě, zcela sama, věděla, že nemá sílu vstát a&#160;odejít do tmy, že i&#160;kdyby vstala, nenalezla by cestu, a&#160;i kdyby našla cestu, neměla by přece kam jít.</p>
			<p class="MLP_text ParaOverride-1">Pocítila svíravou úzkost: Vrať se a&#160;nebuď mrtvý, řekla mu v&#160;duchu. Neumírej! Neodcházej! Nebojuj! Zůstaň u&#160;mne! Vyveď mě odtud!</p>
			<p class="MLP_text ParaOverride-1">„Zazpívej něco,“ řekla tiše.</p>
			<p class="MLP_text ParaOverride-1">„Tak dobře.“</p>
			<p class="MLP_text ParaOverride-1">Stále ho neviděla, ale všimla si teď na blízké zdi jeho siluety, jak pootevřela ústa.</p>
			<p class="MLP_text ParaOverride-1">Zpíval velice tiše a&#160;měl příjemný hlas; melodie byla jednoduchá, trochu kolébavá a&#160;trochu směšná a&#160;ona ji brzy přestala vnímat a&#160;nevnímala už ani slova, jen jednotlivé obrazy, které neměly žádný smysl: sloni s&#160;prapory, mokré střechy spletené z&#160;fotbalových triček, hejna létacích medvědů, palmové teplo, hodiny na myší pohon: teplé barvy, obrazy jako roztékající se kaňky. Viděla stále tu pohybující se siluetu, ale ta se už kupodivu neopírala o&#160;blízkou zeď, ale stála pod vysokým bílým schodištěm: byla její. Mohla k&#160;ní vztáhnout ruku a&#160;říci: Pojď se mnou, neodcházej, nebojuj, zůstaň u&#160;mne.</p>
			<p class="MLP_text ParaOverride-1">Řekla tedy: Pojď! A&#160;běželi po obrovském schodišti, tisíce herců se tu motalo, někteří mávali prapory a&#160;jiní jen smutně přednášeli, ale oni si jich vůbec nevšímali a&#160;stoupali stále výš.</p>
			<p class="MLP_text ParaOverride-1"><span class="MLP_znak_kurziva_11b CharOverride-1">Zadržte své kroky!</span> křičeli za nimi. <span class="MLP_znak_kurziva_11b CharOverride-1">Propast tam rozevře svůj chřtán! Jenom nebuďte divocí, holenkové!</span></p>
			<p class="MLP_text ParaOverride-1">Vykašli se na ně na všechny, slyšela jeho hlas. Na ty komedianty, na ty strejce. Na ty řečnily. Na ty automobilotelevizní hrdiny, co odrecitujou všechno na světě.</p>
			<p class="MLP_text ParaOverride-1">Tady ať hrajou, řekla. Tady jsou docela zábavní, když hrajou.</p>
			<p class="MLP_text ParaOverride-1">Stáli už úplně nahoře na tenkém betonovém proužku, který se chvěl jako nit. Co vidíš? zeptal se.</p>
			<p class="MLP_text ParaOverride-1">Všechno, řekla, je tam prázdno, ale vidím v&#160;něm všechno, co jsem kdy chtěla vidět.</p>
			<p class="MLP_text ParaOverride-1">Už nezpíval, na okamžik se poděsila, ale ticho teď bylo přívětivé a&#160;přátelské a&#160;ona dosud stála na tenkém betonovém proužku, za nímž leželo všechno, a&#160;viděla tmavou siluetu před sebou. Ať se nepohne, přála si, ať to všechno zůstane, zůstaneme tu pořád spolu. Ať nikdy nepřijde ráno, a&#160;ať ta chvíle pořád trvá.</p>
			<p class="MLP_text ParaOverride-1">Ovládla ji nesmyslná opilá touha po smíchu, zadržela dech, potom ucítila na tváři slzy. Já jsem šťastná, uvědomila si s&#160;úžasem.</p>
			<p class="MLP_text ParaOverride-1">Byla to velmi pitomá písnička, skládali ji po večerech v&#160;koleji, když se cítili už docela otupělí. Měla třicet slok, zazpívám jí nejvýš dvě, aby viděla, jak střelila vedle s&#160;těmi básničkami, pak ji políbím. Ale potom zpíval stále dál a&#160;díval se přitom na její tvář: nehybnou a&#160;krásnou. Byla krásná, mohl se naklonit a&#160;políbit ji, ale byla také příliš nedostupná a&#160;cizí, a&#160;on to tedy neudělal.</p>
			<p class="MLP_text ParaOverride-1">To proto, že o&#160;ní nic nevím, napadlo ho, díval se na ni stále; byl zvyklý dívat se úporně a&#160;soustředěně a&#160;dlouhé hodiny&#160;– vštěpovat si podoby brouků a&#160;rostlin&#160;– nikdy však zvlášť nehledal podobu nikoho z&#160;lidí, ta přece bývá na první pohled zřejmá.</p>
			<p class="MLP_text ParaOverride-1">Díval se na ni po celou dobu, co byli spolu, ale zároveň vnímal cestu a&#160;domy a&#160;noc a&#160;slyšel, jak štěkají psi a&#160;jede vlak, a&#160;myslel přitom na to, co dělá a&#160;co bude dělat. Ale teď nevnímal nic jiného než ji a&#160;její nehybnost, a&#160;s&#160;úžasem uviděl pod tou nehybností jemné chvění vlasů a&#160;řas a&#160;skloněné šíje a&#160;tušil chvění prstů a&#160;dechu a&#160;nakonec uviděl, jak se chystá a&#160;přichází pláč. A&#160;pocítil lítost a&#160;účast, určitě prožila něco těžkého, nějakou velkou bolest, ale on <span class="MLP_znak_kurziva_11b CharOverride-1">udělá všechno, aby byla šťastná</span>! Dotkl se jejího ramene.</p>
			<p class="MLP_text ParaOverride-1">„Ne!“ vyhrkla. „Tady ne! Teď ne!“</p>
			<p class="MLP_text ParaOverride-1">„Řekni něco. Řekni mi o&#160;sobě něco!“</p>
			<p class="MLP_text ParaOverride-1">„Ano,“ odpověděla tiše. „Ale tady ne.“</p>
			<p class="MLP_text ParaOverride-1">Podal jí ruku a&#160;vyšli z&#160;kapličky, na severovýchodě už začínala mizet noc.</p>
			<p class="MLP_text ParaOverride-1">Klopýtali mlčky po kamenité cestě. Otáčel se za ní a&#160;čekal. Byla velmi unavená, vlasy měla rozcuchané a&#160;pod očima jí vyvstávaly stíny, za chvíli bude ráno, ani se nepolíbili, protože jenom pořád tak hloupě mlčela. Proč? Na co chtěla čekat? Na co ještě chtěla čekat?</p>
			<p class="MLP_text ParaOverride-1">Otočil se k&#160;ní: „To je dobře, že mi všechno řekneš!“</p>
			<p class="MLP_text ParaOverride-1">Slyšela tu netrpělivost.</p>
			<p class="MLP_text ParaOverride-1">„Nesedneme si tady?“</p>
			<p class="MLP_text ParaOverride-1">„Počkej chvíli.“</p>
			<p class="MLP_text ParaOverride-1">Byla unavená. Jako by ji někdo prudce vzbudil ze sna, který byl živý a&#160;barevný a&#160;plný citu. Nemohla se probrat, ale nemohla se už ani vrátit.</p>
			<p class="MLP_text ParaOverride-1">Blížili se k&#160;nějaké vsi, kohouti o&#160;překot křičeli, cesta světlala a&#160;prach byl lehounce zvlhlý. „Tak co?“ řekl.</p>
			<p class="MLP_text ParaOverride-1">„Počkej přece.“ Potom se zeptala: „Jak se dostaneme domů?“</p>
			<p class="MLP_text ParaOverride-1">„Musíš do práce?“</p>
			<p class="MLP_text ParaOverride-1">Přikývla.</p>
			<p class="MLP_text ParaOverride-1">„Ještě pojedou dálkaři,“ řekl. „Tobě určitě zastaví.“ Ale šli po okresní silnici, věděl, že po té dálkaři nejezdí, a&#160;byl docela rád, že nejezdí. Zbývalo jim už tak málo času.</p>
			<p class="MLP_text ParaOverride-1">„Pojď! Sedneme si tady.“</p>
			<p class="MLP_text ParaOverride-1">Zavrtěla hlavou. Co mu vlastně řeknu, přemítala unaveně. Tehdy, jak ji vzal prvně za ruku… Zvláštní, udělal to zcela stejným pohybem jako on včera večer. Nebylo to na lavičce, ale v&#160;prázdném přírodopisném kabinetu. Pamatovala si tu vysokou zelenou skříň s&#160;vycpanými ptáky, ropuchu v&#160;lihu, tarantuli, udělal to úplně stejným pohybem jako on včera; je divné, že potom přišlo tolik důležitějších a&#160;rozsáhlejších zážitků: schůzky a&#160;cesty autem, vyznání, prosby, výhrůžky, mužský pláč, noci v&#160;parku a&#160;noci v&#160;cizích příbytcích, zklamání, hotelové postele a&#160;rozchody, ale tohle viděla jasněji než všechno ostatní a&#160;pamatovala si ten dotyk, jak jí přikryl dlaní hřbet ruky, ten velmi něžný a&#160;krásný dávný dotyk.</p>
			<p class="MLP_text ParaOverride-1">Jsem sentimentální, napadlo ji. To dělá únava.</p>
			<p class="MLP_text ParaOverride-1">Přivřela trochu oči a&#160;podařilo se jí nemyslet vůbec na nic. Celý její život se propadl, znovu se k&#160;ní vrátil pocit snu. Viděla černé obry­sy lesa nad modrající oblohou, ohořelou zeď města, ještě mohla zahlédnout slabé odlesky ohně; byla teď kolonou pochodujícího vojska, které se opět jednou blížilo k&#160;cíli.</p>
			<p class="MLP_text ParaOverride-1">Kam mě vedeš?</p>
			<p class="MLP_text ParaOverride-1">Vedu vás, vojáci, k&#160;budoucnosti. K&#160;větší lásce. K&#160;novému hodnotnějšímu štěstí!</p>
			<p class="MLP_text ParaOverride-1">Ne, řekla, já už nevěřím. Já vím, že už neuvěřím. Já zůstanu tady.</p>
			<p class="MLP_text ParaOverride-1">A&#160;to tedy, řekl ten vpředu, budeš ztracený vojáček. Nejhůř ze všech je ztraceným vojáčkům, kteří bloudí v&#160;prázdném poli a&#160;namlouvají si, že dobudou něčeho sami. Budeš strádat deštěm a&#160;samotou a&#160;mlčením, odvykneš našim řádům a&#160;našim výborným povelům, a&#160;když na tebe natrefí nepřítel, budeš jen blábolit v&#160;úzkostech, a&#160;on tě zmorduje a&#160;nenalezne se pak, kdo by ti zatlačil oči.</p>
			<p class="MLP_text ParaOverride-1">Já tu zůstanu s&#160;ním, řekla šťastně, jeho mám ráda.</p>
			<p class="MLP_text ParaOverride-1">Zastavil se náhle, chvíli naslouchal, nepodařilo se mu zakrýt zlost: „Něco jede!“</p>
			<p class="MLP_text ParaOverride-1">Byla to těžká tatra, korba přikrytá plachtou. Řidič široce otevřel oteklá víčka: „Ňák jste dlouho špásovali,“ řekl. „To sem eště nezažil. Ve štyry ráno!“</p>
			<p class="MLP_text ParaOverride-1">Mlčel chvíli a&#160;díval se na ni. Potom na něho a&#160;opět na ni. „Tak si vylezte,“ řekl konečně, „je tam kousek volnej, mezi sudama.“</p>
			<p class="MLP_text ParaOverride-1">Přehoupl se nahoru, ve tmě rozeznal hnědé ovály sudů, čpělo tu pivem.</p>
			<p class="MLP_text ParaOverride-1">Musela si zout střevíce, podala mu je, potom se pokoušela přešvihnout nohu přes vysokou korbu, měla však příliš úzkou sukni. Naklonil se, uchopil ji pod paží a&#160;zvedl vzhůru, na okamžik ji držel v&#160;náručí a&#160;její ústa byla velice blízká.</p>
			<p class="MLP_text ParaOverride-1">U&#160;postranice se válel balík zdupaných, vlhkých dek. Bylo tu velice těsno, seděli na dekách, dotýkali se lokty, kolena skrčená pod bradou.</p>
			<p class="MLP_text ParaOverride-1">„Tak vidíš,“ řekl, „tak vidíš!“</p>
			<p class="MLP_text ParaOverride-1">Jeho tvář byla docela těsně vedle její. Viděla každý její rys proti světlému otvoru v&#160;plachtě. Chlapecká tvář. Docela hladká a&#160;čistá.</p>
			<p class="MLP_text ParaOverride-1">Chce, abych mu řekla, že ho mám ráda. A&#160;chce se líbat. Musím mu to přece nějak vysvětlit, že bych ho mohla mít ráda a&#160;že se s&#160;ním proto nechci líbat. Ne teď! Aspoň teď ne! Věděla, že musí něco rychle říct, aby ji pochopil. Jenom najít ta slova, obyčejná slova.</p>
			<p class="MLP_text_-0-12- ParaOverride-1">Tak ty mě miluješ, řekne, půjdeme tedy někam spolu, viď? Ne! Nějak jinak. Všemi silami se upínala k&#160;těm slovům a&#160;už k&#160;ní také přicházela, blížila se z&#160;veliké dálky: dvě světla na pusté svítající silnici, široké plátno, tichý šepot zpod plachty:</p>
			<p class="MLP_dopis_bez1radku_-I- ParaOverride-1"><span class="CharOverride-1">Byl to nezapomenutelný večer. I&#160;kdybychom už spolu neprožili nic víc, stálo za to, že jsme se poznali. Ale už se nikdy neopustíme!</span></p>
			<p class="MLP_text_-12-0- ParaOverride-1">„Slíbila jsi mi…,“ řekl.</p>
			<p class="MLP_text_-0-12- ParaOverride-1">„Nech toho pořád,“ okřikla ho. Tak nenáviděla všechny ty fráze. Spínaly se s&#160;ní. Patřily k&#160;sobě. A&#160;byly v&#160;ní. Nasákla jimi. Nedovedla nic než je. Nedovedla nic víc. Mohla ho jenom líbat!</p>
			<p class="MLP_dopis_bez1radku_-I- ParaOverride-1"><span class="CharOverride-1">Tak ty mě miluješ? A&#160;půjdeme teď spolu, viď?</span></p>
			<p class="MLP_dopis_bez1radku_-I- ParaOverride-1"><span class="CharOverride-1">Kam?</span></p>
			<p class="MLP_dopis_bez1radku_-I- ParaOverride-1"><span class="CharOverride-1">Třeba k&#160;tobě.</span></p>
			<p class="MLP_text_-12-0- ParaOverride-1">Snažila se zadržet ten film. Ale už se hrál.</p>
			<p class="MLP_text ParaOverride-1">Rozednívající se pokojík. Rozestlaná postel. <span class="MLP_znak_kurziva_11b CharOverride-1">Mám tu trochu nepořádek.</span></p>
			<p class="MLP_text ParaOverride-1">Rozšířené chlapecké oči. <span class="MLP_znak_kurziva_11b CharOverride-1">Máš to tu krásné!</span> Rozpačité kroky. <span class="MLP_znak_kurziva_11b CharOverride-1">Kam mám zatím jít?</span></p>
			<p class="MLP_text ParaOverride-1"><span class="MLP_znak_kurziva_11b CharOverride-1">Otoč se!</span></p>
			<p class="MLP_text ParaOverride-1">Pomalé kočičí gesto. Ruce nad hlavou. Odepínání bronzového řetězu.</p>
			<p class="MLP_text ParaOverride-1">Za oknem se probouzí město. Popeláři. Konve s&#160;mlékem. Detail židle. Dopadají poslední kousky prádla.</p>
			<p class="MLP_text ParaOverride-1">„Tak vidíš,“ ozval se, „za chvíli jsme v&#160;Praze… To mně toho asi povíš!“</p>
			<p class="MLP_text ParaOverride-1">Teď už ani nechtěl nic slyšet. Chtěl jenom na něco svést svoje zklamání. Nad tím, že mu po celou dobu dovedla unikat, že jí tak naletěl na tu její tajemnost. Jela s&#160;ním, aby jí na jeden večer zaplnil prázdnotu. Nebyl si tím ovšem jist. Kdyby se teď k&#160;němu obrátila, kdyby se trochu usmála, odvolal by to asi všechno, ale ona mlčela, a&#160;on si tedy zlostně opakoval: Prázdná, obyčejná, prázdná holka… „Tak ty mi neřekneš nic?“ zeptal se ještě jednou.</p>
			<p class="MLP_text ParaOverride-1">Snažila se úporně nalézt jedinou větu, ale v&#160;hlavě jí vířila nesmysl­ná tříšť slov a&#160;vyznání, něžňoučkých banalit, pršela jména zvířat a&#160;květin a&#160;mlela se slovíčka&#160;– můj drahý, můj milý, můj brouku, můj beránku, moje sluníčko, můj kocourku, můj tmavovlasý, můj chlapečku, můj jediný&#160;– dlouhé unylé pohledy se vylévaly z&#160;pivních sudů a&#160;tiše mlaskaly polibky.</p>
			<p class="MLP_text ParaOverride-1">Nebylo nic jiného. Nic. Pootevřela trochu ústa, polkla naprázdno a&#160;zavrtěla hlavou.</p>
			<p class="MLP_text ParaOverride-1">Stiskl jí bolestně rameno.</p>
			<p class="MLP_text ParaOverride-1">„Ne,“ řekla rychle, „prosím tě!“</p>
			<p class="MLP_text ParaOverride-1">Vrtěla hloupě hlavou, sevřel jí tváře dlaněmi, na okamžik byly její oči velmi blízko a&#160;on strnul nad jejich nehybností. „Ne,“ řekla velmi tiše, „prosím tě!“</p>
			<p class="MLP_text ParaOverride-1">Potom klečeli na mokrých rozdupaných pytlích a&#160;líbali se.</p>
			<p class="MLP_text ParaOverride-1">Líbal ji: moje milá, jediná, moje drahá, moje bělovlasá, moje nejkrásnější, voňavá, má Lingulo, až auto začalo kodrcat po městském dláždění a&#160;ona zašeptala: „Už toho nech! Nech už toho!“ A&#160;seděli zase vedle sebe s&#160;koleny pod bradou, objímal ji kolem ramen, pivo čpavě páchlo.</p>
			<p class="MLP_text ParaOverride-1">Viděla otvorem v&#160;plachtě zčernalé úlomky zdí a&#160;střech a&#160;komínů a&#160;v&#160;hlavě měla čistý a&#160;úplný klid, jako vždycky, když se vracela velmi pozdě z&#160;flámu.</p>
			<p class="MLP_text ParaOverride-1">Bože, a&#160;teď zase do práce, sotva se stačím převléct, budu mít kruhy pod očima.</p>
			<p class="MLP_text ParaOverride-1">Auto zastavilo před Elektrickými podniky. Seskočil první. Ještě jednou ji držel v&#160;náručí. Potom čekali před bílou kachlíkovou budovou, nad řekou vzlínala nazlátlá mlha.</p>
			<p class="MLP_text ParaOverride-1">„Půjdeme?“</p>
			<p class="MLP_text ParaOverride-1">Po mostě hrčela stařičká tramvaj. „Já pojedu,“ řekla. „Teď už mě snad propustíš.“</p>
			<p class="MLP_text ParaOverride-1">Přikývl. „A&#160;kdy se zas uvidíme?“</p>
			<p class="MLP_text ParaOverride-1">„K&#160;čemu?“</p>
			<p class="MLP_text ParaOverride-1">Viděla jeho úžas a&#160;také v&#160;ní se zvedala lítost. Měla už dávno přeběhnout ulici. Ale chtěla mu aspoň teď něco říct.</p>
			<p class="MLP_text ParaOverride-1">Stáli proti sobě a&#160;mlčeli. „Co to je ta Lingula?“ vzpomněla si.</p>
			<p class="MLP_text ParaOverride-1">Konečně se jí mohl pomstít za to všechno její mlčení.</p>
			<p class="MLP_text ParaOverride-1">„Lingula…? Nech toho! Už ti jede tramvaj!“</p>
			<p class="MLP_text ParaOverride-1">Díval se za ní, jak běží po široké, pusté křižovatce.</p>
			<p class="MLP_text ParaOverride-1">Nemohl pochopit, jak je možné, že tak snadno odchází. Bez jediného slova. Copak to všechno pro ni nic nebylo? Copak mohla necítit nic z&#160;toho, co cítil on?</p>
			<p class="MLP_text ParaOverride-1">Na okamžik pocítil bolest v&#160;hrdle a&#160;v&#160;ústech a&#160;musel několikrát polknout, aby ji zaplašil.</p>
			<p class="MLP_text ParaOverride-1">Viděl ji, jak naskočila do rozjíždějícího se vozu, mohl už tedy jít, ale čekal, stála ještě na schůdcích, mohla se přece aspoň ohlédnout.</p>
			<p class="MLP_text ParaOverride-1">Stála na špinavých schůdcích, zase jednou se vrací tak pozdě, ale na tom nezáleží. Byla to přece zvláštní noc, škoda že nemohla trvat, že přijelo to auto, že přišlo ráno, že byl jako všichni jiní… Někdo za ní křikl: „No tak, slečno, nahoru, nebo dolů!“</p>
			<p class="MLP_text ParaOverride-1">Vystoupila na hořejší schůdek, tramvaj skřípavě najížděla do zatáčky, snad tam ještě stojí, chtěla se vyklonit ven a&#160;přesvědčit se, jestli tam ještě stojí, ale už vplula dovnitř vozu, strkali do ní. Uviděla prázdné sedadlo, teď teprve si uvědomila tu velkou únavu, průvodčí jí štípal lístek, tmavá tramvajácká uniforma, trochu se usmál, snad na ni, ale spíš jen na bronzovou minci&#160;– nehodila se sem, tak po ránu.</p>
			<p class="MLP_text ParaOverride-1">Přivřela oči a&#160;náhle ji uviděla, tu tmavou siluetu, a&#160;napadlo jí, že i&#160;kdyby zavřela oči zcela, i&#160;kdyby před ní prchala ze všech sil, viděla by ji stále, nehybnou na noční zdi osvětlené měsícem. Byla v&#160;ní. Mohla po ní vztáhnout ruku a&#160;říci: Pojď se mnou, neodcházej, nebojuj, zůstaň u&#160;mne, a&#160;bude už s&#160;ní a&#160;neopustí ji; vzala si lístek a&#160;také se usmála.</p>
			<p class="MLP_text ParaOverride-1">Na velkých pouličních hodinách bylo půl šesté ráno, o&#160;půl deváté měl být u&#160;zkoušky. Takovouhle senzační přípravu nebude mít nikdo. Celé odpoledne, celý večer a&#160;celou noc. S&#160;ní. A&#160;nakonec se líbali. Tohle mu nebudou chtít ani věřit.</p>
			<p class="MLP_text ParaOverride-1">Lingulo, řekl jí v&#160;duchu. Lingula, odříkával si tiše, třída Brachio­poda, skořápky se otevírají nebo zavírají v&#160;přední volné části plášťových okrajů, jsou do nich zapuštěny štětiny. Jako celá tato skupina červů, má i&#160;Lingula blízké vztahy k&#160;řádu Phoronis…</p>
			<p class="MLP_dopis_podpis_-I- ParaOverride-1"><span class="CharOverride-1">(1962)</span></p>
		</div>
</body>
</html>